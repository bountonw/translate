---
chapter:
  number: 18
  title:
    lo: ນັກປະຕິຮູບຊາວອາເມຣິກາ
    en: An American Reformer
---

## {GC 317.1}

### ທ່ານວິນລຽມ ມິນເລີ
---
chapter:
  number: 18
  title:
    lo: ນັກປະຕິຮູບຊາວອາເມຣິກາ
    en: An American Reformer
---

## {GC 317.1}

### ທ່ານວິນລຽມ ມິນເລີ

ຜູ້ທີ່ພຣະເຈົ້າຊົງເລືອກ(ເປັນພິເສດ)ໃຫ້ປະກາດເລື່ອງການສະເດັດມາຄັ້ງທີສອງຂອງພຣະຄຣິສ(ເປັນພິເສດນັ້ນ) ເປັນຊາວໄຮ່ຊາວນາທີ່ສັດຊື່ຄົນໜຶ່ງ. ເພິ່ນເຄີຍສົງໄສວ່າພຣະຄຳພີມາຈາກພຣະເຈົ້າແທ້ ຫຼື ບໍ່, ແຕ່ເພິ່ນເປັນຄົນຈິງໃຈທີ່ຢາກຮູ້ຫຼັກຄວາມຈິງ. ທ່ານວິນລຽມ ມິນເລີບໍ່ຕ່າງກັບນັກປະຕິຮູບຄົນອື່ນໆ ທີ່ຕ້ອງຕໍ່ສູ້ກັບຄວາມຍາກຈົນໃນ(((ຊ່ວງເລີ່ມຕົ້ນຂອງຊີວິດ))) ຈຶ່ງໄດ້ຮຽນຮູ້ບົດຮຽນສຳຄັນຂອງຄວາມດຸໝັ່ນ ແລະ ການປະຕິເສດຕົນເອງ. ສະມາຊິກຄອບຄົວຂອງເພິ່ນມີລັກສະນະເປັນຄົນມັກອິດສະຫຼະ ແລະ ຮັກເສລີພາບ, ມີຄວາມອົດທົນສູງ ແລະ ມີຄວາມ(ເປັນຊາດນິຍົມ/ຮັກຊາດ), ເຊິ່ງລັກສະນະເຫຼົ່ານີ້ກໍປາກົດຢູ່ໃນອຸປະນິໄສຂອງເພິ່ນ. ພໍ່ຂອງມິນເລີເປັນທະຫານຍົດນາຍພັນໃນສົງຄາມປະກາດເອກະລາດ, ເຊິ່ງການຕໍ່ສູ້ ແລະ ຄວາມທຸກຍາກຕ່າງໆ ໃນຍຸກສະໄໝທີ່ປັ່ນປ່ວນນັ້ນ ເປັນເຫດໃຫ້ຄອບຄົວຂອງມິນເລີມີຄວາມຂັດສົນໃນຊ່ວງໄວເດັກຂອງເພິ່ນ {GC 317.1}

## {GC 317.2}

ທ່ານມິນເລີເປັນຄົນແຂງແຮງ ແລະ ສະແດງເຖິງຄວາມສະຫຼຽວສະຫຼາດກວ່າຄົນທົ່ວໄປຕັ້ງແຕ່ຍັງເປັນເດັກນ້ອຍ. ເມື່ອເພິ່ນເຕີບໃຫຍ່ຂຶ້ນ ຄວາມສະຫຼາດນີ້ຍິ່ງປາກົດໃຫ້ເຫັນຢ່າງຊັດເຈນ. ສະໝອງຂອງມິນເລີໄດ້ຮັບການພັດທະນາເປັນຢ່າງດີ, ເພິ່ນເປັນຄົນຫົວໄວ ແລະ ຫິວກະຫາຍຄວາມຮູ້. ເຖິງແມ່ນວ່າເພິ່ນບໍ່ມີໂອກາດຮຽນໃນມະຫາວິທະຍາໄລ, ແຕ່ການມັກຮຽນ ແລະ ນິໄສເຝິກຄວາມຄິດໃຫ້ເປັນລະບຽບ ພ້ອມກັບການຮູ້ຈັກວິເຄາະຢ່າງລະອຽດ ເຮັດໃຫ້ເພິ່ນມີຄວາມຄິດເຫັນທີ່ຮອບຄອບ ແລະ ກວ້າງຂວາງຄົບຖ້ວນ. ໃນດ້ານສິນທໍານັ້ນເພິ່ນບໍ່ມີບ່ອນຕິ, ມີຊື່ສຽງທີ່ໜ້າອິດສາ, ເພາະເປັນທີ່ຮູ້ກັນວ່າ ມິນເລີເປັນຄົນສັດຊື່, ຮູ້ຈັກປະຫຍັດ ແລະ ມີໃຈເມດຕາ. ໂດຍການດິ້ນລົນເອົາໃຈໃສ່ ເພິ່ນສາມາດສ້າງເນື້ອສ້າງຕົວຂຶ້ນມາ ແຕ່ບໍ່ປະການສຶກສາຄົ້ນຄວ້າ. ມິນເລີໄດ້ດຳລົງຕຳແໜ່ງຕ່າງໆ ທັງຝ່າຍພົນລະເມືອງ ແລະ ໃນກອງທັບຢ່າງເຕັມພາກພູມ, ເບິ່ງຄືວ່າຫົນທາງສູ່ຄວາມຮັ່ງມີ ແລະກຽດຕິຍົດສັກສີໄດ້ເປີດກວ້າງສໍາລັບເພິ່ນ. {GC 317.2}

## {GC 318.1}

ແມ່ຂອງເພິ່ນເປັນຄົນທຽງທຳ ມີສິນທຳດີງາມ ແລະ ຕອນຍັງນ້ອຍມິນເລີຍັງໄດ້ຮັບການອົບລົມໃນຄຳສອນຂອງສາສະໜາ. ແຕ່ເມື່ອເພິ່ນໂຕເປັນຜູ້ໃຫຍ່ ເພິ່ນຕົກຢູ່ທ່າມກາງສັງຄົມຂອງພວກ “ດິອິສ” (Diest) ທີ່ເຊື່ອວ່າພຣະເຈົ້າບໍ່ມີສ່ວນກ່ຽວພັນກັບມະນຸດ, ອິດທິພົນຂອງກຸ່ມນີ້ມີນ້ຳໜັກ ຍ້ອນວ່າຄົນທີ່ເຊື່ອຕາມລັດທິດັ່ງກ່າວ ສ່ວນຫຼາຍແມ່ນພົນລະເມືອງດີເດັ່ນ, ເປັນຄົນທີ່ມີມະນຸດສະທໍາ ແລະ ຄວາມເມດຕາ. ແຕ່ເປັນເພາະຄົນເຫຼົ່ານີ້ຢູ່ທ່າມກາງສະຖາບັນຄຣິສຕຽນ, ອຸປະນິໄສຂອງພວກເຂົາຈຶ່ງໄດ້ຮັບອິດທະພົນດີຈາກສະພາບ(ແວດລ້ອມ/ອ້ອມຂ້າງ). ຄຸນນະສົມບັດອັນດີທີ່ເຮັດໃຫ້ຄົນທັງຫຼາຍນັບໜ້າຖືຕານັ້ນ ລ້ວນແຕ່ມາຈາກພຣະຄຳພີ, ແຕ່ພວກເຂົາໃຊ້ຂອງປະທານທີ່ດີເຫຼົ່ານີ້ຜິດໄປຈົນເປັນເຫດໂນ້ມນ້າວຄົນອື່ນໃຫ້ຫ່າງເຫີນຈາກພຣະຄໍາຂອງພຣະເຈົ້າ. ເມື່ອມິນເລີຄົບຫາສຳມະຄົມກັບຄົນເຫຼົ່ານີ້ ເພິ່ນຈຶ່ງຮັບເອົາຄວາມຄິດເຫັນຂອງພວກເຂົາ. ການຕີຄວາມໝາຍຂອງພຣະຄໍາພີໃນເວລານັ້ນມີບັນຫາທີ່ເພິ່ນຄິດວ່າຫຍຸ້ງຍາກສັບສົນເກີນທີ່ຈະແກ້ໄດ້, ແຕ່ຄວາມເຊື່ອໃໝ່ຂອງເພິ່ນທີ່ປະຖິ້ມພຣະຄຳພີກໍບໍ່ມີຄຳຕອບທີ່ດີກວ່ານັ້ນ ເພິ່ນຈຶ່ງຮູ້ສຶກວ່າຍັງຕ້ອງການຄຳອະທິບາຍ. ເຖິງຢ່າງໃດກໍຕາມ, ເພິ່ນຍັງຄົງເຊື່ອຖືຕາມລັດທິດີອິສເປັນເວລາປະມານ 12 ປີ. ແຕ່ເມື່ອອາຍຸໄດ້ 34 ປີ ພຣະວິນຍານບໍຣິສຸດໄດ້ດົນບັນດານໃຈໃຫ້ເພິ່ນສຳນຶກວ່າ ຕົນເປັນຄົນບາບ. ເພິ່ນຮູ້ສຶກວ່າຄວາມເຊື່ອຖືຂອງເພິ່ນບໍ່ສາມາດໃຫ້ຄວາມຫວັງຫຼັງຄວາມຕາຍ; ອະນາຄົດມືດມົວ ແລະ ໜ້າໂສກເສົ້າ. ຕໍ່ມາເພິ່ນກ່າວຍ້ອນຫຼັງເຖິງຄວາມຮູ້ສຶກຂອງຕົນໃນເວລານັ້ນວ່າ: {GC 318.1}

## {GC 318.2}

“ເມື່ອຄິດເຖິງການຕາຍດັບກໍຮູ້ສຶກເຢັນໜາວ ແລະ ຖ້າຫຼັງຄວາມຕາຍມະນຸດຕ້ອງຖືກຄິດບັນຊີ ກໍຄົງຕ້ອງຈິບຫາຍໄປທັງໝົດຢ່າງແນ່ນອນ. ຂ້າພະເຈົ້າຮູ້ສຶກວ່າ ຟ້າສະຫວັນເບື້ອງເທິງເປັນດັ່ງທອງເຫຼືອງ ແລະ ແຜ່ນດິນໂລກເປັນດັ່ງເຫຼັກໃຕ້ຕີນ. ນິຣັນດອນແມ່ນຫຍັງ? ແລ້ວເປັນຫຍັງຈຶ່ງຕ້ອງມີຄວາມຕາຍ? ຂ້າພະເຈົ້າຍິ່ງຄິດ ກໍຍິ່ງຮູ້ສຶກວ່າຄຳຕອບຢູ່ຫ່າງໄກ, ຍິ່ງຄິດຫຼາຍເທົ່າໃດ ກໍຍິ່ງສັບສົນເທົ່ານັ້ນ. ຂ້າພະເຈົ້າຈຶ່ງພະຍາຍາມຢຸດຄິດ ແຕ່ຄວາມຄິດບໍ່ສາມາດຄວບຄຸມໄດ້. ຂ້າພະເຈົ້າຮູ້ສຶກຍ່ຳແຍ່ທີ່ສຸດ ແຕ່ບໍ່ເຂົ້າໃຈສາເຫດ. ຂ້າພະເຈົ້າໄດ້ຈົ່ມພຶມພຳ ແຕ່ບໍ່ຮູ້ວ່າແມ່ນຈົ່ມໃຫ້ຜູ້ໃດຟັງ. ຂ້າພະເຈົ້າຮູ້ວ່າມີສິ່ງທີ່ເປັນຄວາມຜິດ, ແຕ່ບໍ່ຮູ້ວ່າຈະຫາຄວາມຖືກຕ້ອງຢູ່ໃສ ແລະ ຈະໄປຫາມັນໄດ້ຢ່າງໃດ. ຂ້າພະເຈົ້າໂສກເສົ້າໂດຍປາສະຈາກຄວາມຫວັງ.” {GC 318.2}

## {GC 319.1}

### ມິນເລີພົບວ່າພຣະເຢຊູຊົງເປັນມິດສະຫາຍ

ມິນເລີຄົງຢູ່ໃນສະພາບນີ້ຕໍ່ໄປເປັນເວລາຫຼາຍເດືອນ. ເພິ່ນກ່າວຕຶ່ມວ່າ: “ຢູ່ມາວັນໜຶ່ງກໍມີຄວາມຄິດປາກົດຢູ່ໃນຫົວຢ່າງແຈ່ມແຈ້ງວ່າ ອາດມີພຣະຜູ້ຊ່ວຍໃຫ້ລອດ. ຂ້າພະເຈົ້າຮູ້ສຶກວ່າອາດເປັນໄປໄດ້ທີ່ມີບຸກຄົນຜູ້ໜຶ່ງທີ່ມີຄຸນງາມຄວາມດີພຽງພໍທີ່ຈະຊົດໃຊ້ຄວາມຜິດບາບຂອງເຮົາ ແລະ ຊ່ວຍເຮົາໃຫ້ພົ້ນຈາກຄວາມທຸກ ແລະ ການລົງໂທດເພາະຄວາມບາບໄດ້. ຂ້າພະເຈົ້າຮູ້ສຶກທັນທີວ່າບຸກຄົນເຊັ່ນນັ້ນຕ້ອງແມ່ນຜູ້ທີ່(((ໜ້າຮັກ/ປະເສີດ)))ແທ້ໆ, ຈຶ່ງຈິນຕະນາການເຫັນຕົວເອງຟຸບຕົວລົງໃນອ້ອມກອດຂອງຜູ້ນັ້ນ ແລະ ໄວ້ວາງໃຈໃນຄວາມເມດຕາຂອງເພິ່ນ. ແຕ່ມີຄໍາຖາມເກີດຂຶ້ນວ່າ, ຈະພິສູດໄດ້ແນວໃດວ່າບຸກຄົນເຊັ່ນນັ້ນມີຈິງ? ນອກເໜືອຈາກພຣະຄຳພີແລ້ວ, ຂ້າພະເຈົ້າບໍ່ພົບເຫັນວ່າມີຫຼັກຖານອື່ນເຖິງພຣະຜູ້ຊ່ວຍໃຫ້ລອດດັ່ງກ່າວ ຫຼື ທີ່ຢືນຢັນເຖິງສະບາບຂອງຄົນຫຼັງຄວາມຕາຍ…” {GC 319.1}

## {GC 319.2}

“ຂ້າພະເຈົ້າເຫັນວ່າພຣະຄໍາພີກ່າວເຖິງພຣະຜູ້ຊ່ວຍໃຫ້ລອດຢ່າງທີ່ຂ້າພະເຈົ້າຕ້ອງການ, ແຕ່ກໍຮູ້ສຶກງົງທີ່ໜັງສືທີ່ບໍ່ໄດ້ຮັບການດົນໃຈຈາກສິ່ງທີ່ເໜືອທຳມະຊາດຈະສອນຫຼັກການທີ່ເໝາະສົມກັບມະນຸດສະໂລກທີ່ຕົກສູ່ຄວາມບາບໄດ້ແນວໃດ. ຂ້າພະເຈົ້າຈຶ່ງຈຳໃຈຕ້ອງຍອມຮັບວ່າພຣະຄໍາພີຕ້ອງເປັນການເປີດເຜີຍຈາກພຣະເຈົ້າ. ພຣະຄຳພີຈຶ່ງກາຍເປັນສິ່ງທີ່ຂ້າພະເຈົ້າຊົມຊື່ນຍິນດີທີ່ສຸດ ແລະ ຂ້າພະເຈົ້າໄດ້ພົບມິດສະຫາຍຜູ້ໜຶ່ງໃນພຣະເຢຊູ. ພຣະຜູ້ຊ່ວຍໃຫ້ລອດໄດ້ກາຍເປັນຜູ້ທີ່ສຳຄັນທີ່ສຸດທ່າມກາງຄົນນັບໝື່ນ ແລະ ພຣະຄຳພີເຊິ່ງແຕ່ກ່ອນນັ້ນເບິ່ງຄືມືດມົວ ແລະ ຂັດແຍ້ງກັນ, ບັດນີ້ໄດ້ກາຍເປັນໂຄມໄຟສຳລັບທາງເດີນຂອງຂ້າພະເຈົ້າ, ຄວາມສັບສົນໃນໃຈກໍສະຫງົບລົງ ແລະ ຂ້າພະເຈົ້າກໍຮູ້ສຶກເພິງພໍໃຈ, ຂ້າພະເຈົ້າພົບວ່າອົງພຣະຜູ້ເປັນເຈົ້າຊົງເປັນພຣະສິລາທ່າມກາງມະຫາສະໝຸດແຫ່ງຊີວິດ. ຕອນນີ້ພຣະຄຳພີໄດ້ກາຍເປັນສິ່ງທີ່ຂ້າພະເຈົ້າສຶກສາຫຼາຍທີ່ສຸດ ແລະ ຂ້າພະເຈົ້າສາມາດເວົ້າໄດ້ເຕັມປາກວ່າ ຂ້າພະເຈົ້າໄດ້ຄົ້ນຄວ້າພຣະຄຳພີດ້ວຍຄວາມຊົມຊື່ນຍິນດີຫຼາຍ ແລະ ພົບວ່າ ແມ່ນແຕ່ເຄິ່ງໜຶ່ງຂອງຄວາມຈິງກໍບໍ່ເຄີຍມີໃຜບອກຂ້າພະເຈົ້າ. ຂ້າພະເຈົ້າສົງໄສວ່າເປັນຫຍັງຈຶ່ງບໍ່ເຄີຍເຫັນຄວາມສວຍງາມຂອງພຣະຄຳພີມາກ່ອນ ແລະ ຮູ້ສຶກປະຫຼາດໃຈທີ່ຕົວເອງເຄີຍປະຕິເສດພຣະຄຳຂອງພຣະເຈົ້າໄດ້. ຂ້າພະເຈົ້າພົບເຫັນວ່າທຸກສິ່ງທີ່ຈິດໃຈຂອງຂ້າພະເຈົ້າສາມາດປາຖະໜາໄດ້ກໍໄດ້ຮັບການເປີດເຜີຍໃນພຣະຄຳພີ, ໃນນັ້ນມີຢາບຳບັດໂຣຄາພະຍາດຝ່າຍຈິດວິນຍານທຸກຢ່າງ. ຂ້າພະເຈົ້າຮູ້ສຶກເບື່ອໜ່າຍທີ່ຈະອ່ານເລື່ອງອື່ນ ຈຶ່ງທຸ້ມເທຈິດໃຈໃນການສະແຫວງຫາສະຕິປັນຍາຈາກພຣະເຈົ້າ.” (ເອັສ. ບຼິສ, ບົດບັນທຶກຂອງວັນລຽມ ມິນເລີ, ໜ້າ 65–67). {GC 319.2}

## {GC 319.3}

ມິນເລີປະກາດຢ່າງເປີດເຜີຍເຖິງຄວາມເຊື່ອສັດທາຂອງເພິ່ນໃນສາສະໜາທີ່ເພິ່ນເຄີຍດູຖູກ. ແຕ່ບໍ່ຊ້າເພື່ອນເກົ່າທີ່ບໍ່ເຊື່ອໃນພຣະເຈົ້າໄດ້ສະໜີຂໍ້ໂຕ້ແຍ້ງດຽວກັນທີ່ເພິ່ນເອງເຄີຍໃຊ້ໃນການຕໍ່ຕ້ານວ່າ ພຣະຄຳພີໄດ້ຮັບການດົນໃຈຈາກພຣະເຈົ້າ. ໃນເວລານັ້ນເພິ່ນຍັງບໍ່ພ້ອມທີ່ຈະຕອບພວກເຂົາ ແຕ່ກໍຄິດວ່າ ຖ້າພຣະຄຳພີເປັນສິ່ງທີ່ພຣະເຈົ້າຊົງເປີດເຜີຍແລ້ວ ພຣະຄຳພີກໍຕ້ອງມີຄວາມສອດຄ້ອງໃນມັນເອງ ແລະ ເນື່ອງຈາກວ່າພຣະເຈົ້າປະທານມາເພື່ອສັ່ງສອນມະນຸດ ສະນັ້ນມະນຸດຕ້ອງສາມາດເຂົ້າໃຈພຣະຄຳພີໄດ້. ມິນເລີຈຶ່ງຕັດສິນໃຈສຶກສາພຣະຄຳພີດ້ວຍຕົນເອງເພື່ອຈະຮູ້ວ່າຂໍ້ຄວາມທີ່ເບິ່ງຄືຂັດແຍ້ງກັນນັ້ນ ສາມາດອະທິບາຍໃຫ້ສອດຄ້ອງກັນໄດ້ ຫຼື ບໍ່. {GC 319.3}

## {GC 320.1}

ມິເລີພະຍາຍາມປະຖິ້ມຄວາມຄິດເຫັນສ່ວນຕົວທັງໝົດ ແລະ ໜັງສືອະທິບາຍພຣະຄຳພີ ແລ້ວກໍປຽບທຽບຂໍ້ພຣະຄໍາພີດ້ວຍກັນ ໂດຍອ່ານພວກໝາຍເຫດ ແລະ ໃຊ້ໜັງສືດັດຊະນີຄຳສັບພຣະຄຳພີ. ເພິ່ນສຶກສາເປັນປະຈໍາຢ່າງເປັນລະບຽບ ໂດຍອ່ານເທື່ອລະຂໍ້ເທື່ອລະຂໍ້ເລີ່ມຈາກພຣະທຳປະຖົມມະການເປັນຕົ້ນໄປ ແລະ ຈະບໍ່ໄປຕໍ່ຂໍ້ໃໝ່ຈົນກວ່າຈະໝັ້ນໃຈໃນຄວາມໝາຍຂອງຂໍ້ທີ່ກຳລັງສຶກສາ. ເມື່ອພົບສິ່ງໃດທີ່ບໍ່ເຂົ້າໃຈ, ເພິ່ນມັກໃຈເອົາຂໍ້ນັ້ນປຽບທຽບກັບຂໍ້ອື່ນໆ ທຸກຂໍ້ທີ່ເບິ່ງຄືວ່າມີສ່ວນກ່ຽວຂ້ອງກັບເລື່ອງທີ່ຕົນກໍາລັງພິຈາລະນາຢູ່. ເພິ່ນໃຫ້ທຸກຄໍາໃນແຕ່ລະຂໍ້ມີນ້ຳໜັກຂອງມັນເອງ ແລະ ຖ້າຄວາມເຂົ້າໃຈຂອງເພິນສອດຄອງກັບຂໍ້ອື່ນໆ ທັງໝົດທີ່ກ່ຽວຂ້ອງ ກໍຖືວ່າເຂົ້າໃຈຂໍ້ນັ້ນແລ້ວ. ດັ່ງນັ້ນເມື່ອໃດກໍຕາມທີ່ເພິ່ນພົບກັບຂໍ້ຄວາມທີ່ເຂົ້າໃຈຍາກ ເພິ່ນກໍພົບຄຳອະທິບາຍໃນພຣະຄໍາພີຕອນອື່ນ. ໃນຂະນະທີ່ເພິ່ນສຶກສາດ້ວຍການອະທິຖານຢ່າງຮ້ອນຮົນຂໍໃຫ້ພຣະເຈົ້າຊົງໂຜດໃຫ້ເພິ່ນເຂົ້າໃຈ, ເລື່ອງເຊິ່ງກ່ອນໜັ້ານັ້ນເບິ່ງຄືມືດມົວກໍມີຄວາມກະຈ່າງຂຶ້ນ. ເພິ່ນໄດ້ປະສົບກັບຄວາມຈິງໃນເພງສັນລະເສີນທີ່ກ່າວວ່າ: “ການອະທິບາຍຂໍ້ຄຳສັ່ງສອນຂອງພຣະອົງໃຫ້ແສງສະຫວ່າງ ແລະ ນຳປັນຍາໃຫ້ແກ່ພວກຄົນໂງ່ຈ້າດ້ວຍ.” (ເພງສັນລະເສີນ 119:130). {GC 320.1}

## {GC 320.2}

ມິນເລີສຶກສາພຣະທຳດານີເອນ ແລະ ພຣະນິມິດດ້ວຍຄວາມສົນໃຈຢ່າງແຮງກ້າ, ໂດຍໃຊ້ຫຼັກການຕີຄວາມໝາຍທີ່ເພິ່ນເຄີຍນຳໃຊ້ນຳການສຶກສາຕອນອື່ນຂອງພຣະຄຳພີ ແລ້ວກໍມີຄວາມຊົມຊື່ນຍິນດີຫຼາຍເມື່ອພົບວ່າ ເພິ່ນສາມາດເຂົ້າຈະສັນຍາລັກຕ່າງໆ ຂອງຄຳພະຍາກອນໄດ້. ເພິ່ນພົບວ່າຄໍາພະຍາກອນທີ່ສຳເລັດແລ້ວ ກໍສຳເລັດຕາມຕົວອັກສອນໃນໂລກຄວາມເປັນຈິງ, ສ່ວນເງົາສັນຍາລັກ, ຮູບແບບ, ຄຳອຸປະມາ ແລະ ຄຳປຽບທຽບຕ່າງໆ ກໍມີຄຳອະທິບາຍຢູ່ໃນພຣະຄຳພີຕອນນັ້ນໆ ຫຼື ວ່າຄຳສັບທີ່ໃຊ້ໃນຄຳຄຳປຽບທຽບນັ້ນກໍໄດ້ມີການນິບາມໄວ້ໃນພຣະຄຳພີຕອນອື່ນ, ແລ້ວເມື່ອຕີຄວາມຕາມຄຳຄວາມໝາຍຂອງຄັບສັບແລ້ວ ກໍຄວນເຂົ້າໃຈຕາມນັ້ນ. ເພິ່ນກ່າວວ່າ: “ດ້ວຍເຫດນີ້, ຂ້າພະເຈົ້າຈຶ່ງພໍໃຈວ່າ ພຣະຄຳພີເປັນລະບົບຄວາມຈິງທີ່ພຣະເຈົ້າຊົງເປີດເຜີຍ, ທຸກຢ່າງແຈ່ມແຈ້ງ ແລະ ເຂົ້າໃຈງ່າຍ ຈົ່ນແມ່ນແຕ່ຄົນໂງ່ກໍຈະບໍ່ຫຼົງໃນທາງນັ້ນ.” (ບຼິສ, ໜ້າ 70). ຂໍ້ຄວາມຈິງໄດ້ປາກົດດັ່ງສາຍໂສ້ທີ່ເຊື່ອມຕໍ່ກັນເປັນຜົນຕອບແທນຄວາມພະຍາຍາມຂອງເພິ່ນ. ໃນຂະນະທີ່ເພິ້ນສຶກສາຄຳພະຍາກອນສຳຄັນໄປເທື່ອລະກ້າວ, ທູດສະຫວັນໄດ້ຊີ້ນໍາຈິດໃຈຂອງເພິ່ນໃຫ້ເຂົ້າໃຈໃນພຣະຄຳພີ. {GC 320.2}

## {GC 321.1}

ມິນເລີຍົກເອາວິທີທີ່ຄຳພະຍາກອນສຳເລັດໃນອາດີດມາເປັນບັນທັດຖານໃນການວິເຄາະຄຳພະຍາກອນທີ່ຍັງບໍ່ສຳເລັດ. ຈາກການສຶກສານີ້ ເພິ່ນເຫັນວ່າ ຄວາມເຊື່ອຂອງຄົນທົ່ວໄປທີ່ວ່າ ພຣະຄຣິສຈະປົກຄອງແຜ່ນດິນໂລກທາງຝ່າຍຈິດວິນຍານເປັນເວລາ (ໜຶ່ງພັນ/1,000) ປີນັ້ນ ບໍ່ສອດຄ່ອງກັບພຣະຄຳຂອງພຣະເຈົ້າ. ຄຳສອນທີ່ວ່າຈະມີໜຶ່ງພັນປີແຫ່ງຄວາມຊອບທຳ ແລະ ສັນຕິສຸກກ່ອນການສະເດັດມາຂອງອົງພຣະຜູ້ເປັນເຈົ້ານີ້ ເຮັດໃຫ້ຄົນບໍ່ຢ້ານກົວຕໍ່ວັນພິພາກສາຂອງພຣະເຈົ້າ ເພາະພວກເຂົາຄິດວ່າມັນຍັງອີກດົນ. ເຖິງແມ່ນວ່າຄຳສອນນີ້ຈະເປັນທີ່ພໍໃຈຂອງຄົນກໍຕາມ, ແຕ່ມັນຂັດກັບຄຳສອນຂອງພຣະຄຣິສ ແລະ ພວກອັກຄະສາວົກຂອງພຣະອົງ. ພວກເພິ່ນໄດ້ປະກາດໄວ້ດັ່ງນີ້: ເຂົ້າດີ ແລະ ເຂົ້ານົກຈະເຕີບໂຕນຳກັນຈົນເຖິງລະດູເກັບກ່ຽວ ເຊິ່ງໝາຍເຖິງເວລາສິ້ນໂລກ. ນອກຈາກນັ້ນ, ພວກເພິ່ນຍັງໄດ້ກ່າວວ່າ “ຄົນຊົ່ວຮ້າຍ ແລະ ຄົນປອມຕົວຈະເພີ່ມທະວີຫຼາຍຂຶ້ນ” ແລະ “ໃນຄາວທີ່ສຸດນັ້ນ ຈະເກີດຄວາມລຳບາກຢ່າງຮ້າຍແຮງ.” ອານາຈັກແຫ່ງຄວາມມືດຈະຄົງຢູ່ຈົນເຖິງເວລາທີ່ອົງພຣະຜູ້ເປັນເຈົ້າສະເດັດມາ ແລະ ມັນຈະຖືກທຳລາຍດ້ວຍລົມພຣະໂອດຂອງພຣະອົງ ແລະ ດ້ວຍແສງອັນຮຸ່ງເຮືອງແຫ່ງການສະເດັດມາຂອງພຣະອົງ. (ເບິ່ງ ມັດທາຍ13:30, 38–41; 2 ຕີໂມທຽວ 3:13, 1; 2 ເທສະໂລນິກ 2:8). {GC 321.1}

## {GC 321.2}

### ການສະເດັດກັບມາຂອງພຣະຄຣີສ

ຄຳສອນທີ່ວ່າຄົນທັງໂລກຈະກັບໃຈ ແລະ ພຣະຄຣິສຈະປົກຄອງທາງຝ່າຍວິນຍານນັ້ນ ບໍ່ແມ່ນສິ່ງທີ່ຄຣິສຕະຈັກໃນສະໄໝພວກອັກຄະສາວົກເຊື່ອຖື. ຄຣິສຕຽນສ່ວນຫຼາຍເລີ່ມຍອມຮັບຄຳສອນນີ້ພຽງແຕ່ໃນຕົ້ນສະຕະວັດທີ 18 ເທົ່ານັ້ນ. ຄືກັນກັບຄວາມເຊື່ອຜິດທຸກຢ່າງ, ຜົນທີ່ເກີດຂຶ້ນຈາກຄຳສອນນີ້ແມ່ນຄວາມຊົ່ວຮ້າຍ. ຄຳສອນນີ້ເຮັດໃຫ້ຄົນເຂົ້າໃຈຜິດວ່າການສະເດັດມາຂອງອົງພຣະຜູ້ເປັນເຈົ້າຍັງເປັນເລື່ອງຂອງອະນາຄົດອັນໄກ ຈົນຜູ້ຄົນບໍ່ສົນໃຈຕໍ່ໝາຍສຳຄັນທີ່ບົ່ງບອກວ່າພຣະອົງໃກ້ຈະສະເດັດມາ. ຄຳສອນນີ້ເຮັດໃຫ້ຄົນຮູ້ສຶກໝັ້ນໃຈປອດໄພດີໂດຍບໍ່ມີພື້ນຖານຮອງຮັບ ເຊິ່ງເຮັດໃຫ້ຫຼາຍຄົນລະເລີຍຕໍ່ການກຽມພ້ອມທີ່ຈຳເປັນສຳລັບການພົບກັບອົງພຣະຜູ້ເປັນເຈົ້າຂອງພວກເຂົາ. {GC 321.2}

## {GC 321.3}

ມິນເລີພົບວ່າພຣະຄໍາພີສອນຢ່າງແຈ່ມແຈ້ງວ່າພຣະຄຣິສຈະສະເດັດມາໂດຍຕົວພຣະອົງເອງຢ່າງແທ້ຈິງ. ອາຈານໂປໂລກ່າວວ່າ: “ຈະມີສຽງຮ້ອງບັນຊາອັນດັງ, ສຽງຂອງອັກຄະເທວະດາ, ສຽງແກຂອງພຣະເຈົ້າ ແລະອົງພຣະຜູ້ເປັນເຈົ້າຈະສະເດັດມາຈາກສະຫວັນ.” (1 ເທສະໂລນິກ 4:16). ສ່ວນພຣະຜູ້ຊ່ວຍໃຫ້ລອດຊົງກ່າວວ່າ: “ມະນຸດທຸກຊາດເທິງແຜ່ນດິນໂລກກໍຈະ…ເຫັນບຸດມະນຸດກຳລັງມາເທິງເມກໃນທ້ອງຟ້າດ້ວຍຣິດທານຸພາບ ແລະສະຫງ່າຣາສີອັນຍິ່ງໃຫຍ່.” “ດ້ວຍວ່າ, ບຸດມະນຸດຈະມາເໝືອນດັ່ງຟ້າແມບເຫຼື້ອມສົ່ງຂ້າມທົ່ວທ້ອງຟ້າ ແຕ່ທິດຕາເວັນອອກຫາທິດຕາເວັນຕົກ.” (ມັດທາຍ 24:30, 27). ພຣະອົງຈະສະເດັດມາພ້ອມດ້ວຍທູດສະຫວັນທັງມວນ. “ບຸດມະນຸດຈະສະເດັດມາໃນສະຫງ່າຣາສີຂອງພຣະອົງພ້ອມກັບເຫຼົ່າທູດສະຫວັນອັນບໍຣິສຸດທັງປວງ.” (ມັດທາຍ 25:31 TKJV). “ພຣະອົງຈະໃຊ້ບັນດາເທວະດາຂອງພຣະອົງອອກໄປດ້ວຍສຽງແກດັງກ້ອງສະໜັ່ນຍັງທິດທັງສີ່ ເພື່ອຮວບຮວມເອົາປະຊາຊົນຂອງພຣະເຈົ້າທີ່ພຣະອົງໄດ້ເລືອກໄວ້.” (ມັດທາຍ 24:31). {GC 321.3}

## {GC 322.1}

ເມື່ອພຣະອົງສະເດັດມາ ຄົນຊອບທໍາທີ່ຕາຍໄປແລ້ວຈະຟື້ນຈາກຄວາມຕາຍ ແລະ ຄົນຊອບທໍາທີ່ມີຊີວິດຢູ່ກໍຈະຖືກປ່ຽນແປງ. ອາຈານໂປໂລກ່າວວ່າ “ເຮົາທັງຫຼາຍຈະບໍ່ລ່ວງຫຼັບໄປໝົດທຸກຄົນ ແຕ່ເຮົາທັງຫຼາຍຈະຖືກຊົງປ່ຽນແປງໃໝ່ໝົດທຸກຄົນ, ໃນຊົ່ວຂະນະດຽວ ໃນຊົ່ວພັບຕາດຽວ ເມື່ອເປົ່າແກຄັ້ງສຸດທ້າຍນັ້ນ. ດ້ວຍວ່າ, ຈະມີສຽງແກ ແລະຄົນທີ່ຕາຍແລ້ວຈະຖືກຊົງບັນດານໃຫ້ເປັນຄືນມາໂດຍບໍ່ເປື່ອຍເນົ່າ ແລະ ຝ່າຍພວກເຮົາກໍຈະຖືກປ່ຽນແປງໃໝ່. ດ້ວຍວ່າ, ສະພາບເຊິ່ງຕ້ອງເປື່ອຍເນົ່າຂອງພວກເຮົານີ້ ຕ້ອງຖືກປ່ຽນແປງສູ່ສະພາບທີ່ບໍ່ເປື່ອຍເນົ່າຈັກເທື່ອ.” (1 ໂກຣິນໂທ 15:51–53). ສ່ວນໃນຈົດໝາຍຂອງເພິ່ນທີ່ສົ່ງໄປຍັງຄຣິສຕະຈັກໃນເມືອງເທສະໂລນິກນັ້ນ, ຫຼັງຈາກທີ່ເພິ່ນອະທິບາຍເຖິງການສະເດັດມາຂອງພຣະຄຣິສແລ້ວ ເພິ່ນກ່າວວ່າ: “ພວກທີ່ເຊື່ອໃນພຣະຄຣິສທີ່ຕາຍໄປແລ້ວ ກໍຈະເປັນຄືນມາສູ່ຊີວິດກ່ອນ. ແລ້ວພວກເຮົາຜູ້ທີ່ຍັງເປັນຢູ່ໃນເວລານັ້ນ ກໍຈະຖືກຮັບຂຶ້ນໄປໃນເມກພ້ອມກັບຄົນພວກນັ້ນ ເພື່ອພົບກັບອົງພຣະຜູ້ເປັນເຈົ້າໃນຟ້າອາກາດ. ຢ່າງນັ້ນແຫຼະ ພວກເຮົາຈຶ່ງຈະຢູ່ກັບອົງພຣະຜູ້ເປັນເຈົ້າຕະຫຼອດໄປເປັນນິດ.” (1 ເທສະໂລນິກ 4:16, 17). {GC 322.1}

## {GC 322.2}

ໄພ່ພົນຂອງພຣະຄຣິສຈະບໍ່ໄດ້ຮັບອານາຈັກຈົນກວ່າພຣະອົງສະເດັດມາດ້ວຍພຣະອົງເອງ. ພຣະຜູ້ຊ່ວຍໃຫ້ລອດຊົງກ່າວວ່າ: “ເມື່ອບຸດມະນຸດສະເດັດມາໃນສະຫງ່າຣາສີ ພ້ອມດ້ວຍຝູງເທວະດາຂອງພຣະອົງນັ້ນ ເພິ່ນຈະນັ່ງເທິງບັນລັງອັນຮຸ່ງເຮືອງຂອງພຣະອົງ. ບັນດາປະຊາຊົນທຸກຊົນຊາດຈະຖືກນຳມາໂຮມກັນຢູ່ຕໍ່ໜ້າພຣະອົງ, ແລ້ວພຣະອົງຈະແຍກພວກເຂົາອອກຈາກກັນ ເໝືອນກັບຄົນລ້ຽງສັດແຍກຝູງແກະອອກຈາກຝູງແບ້. ພຣະອົງຈະຈັດໃຫ້ຝູງແກະຢູ່ເບື້ອງຂວາຂອງພຣະອົງ ແຕ່ຝູງແບ້ນັ້ນຈະຈັດໃຫ້ຢູ່ເບື້ອງຊ້າຍ. ແລ້ວຈອມກະສັດກໍຈະກ່າວແກ່ບັນດາຜູ້ທີ່ຢູ່ເບື້ອງຂວາຂອງພຣະອົງວ່າ, ‘ມາເຖີດ ພວກເຈົ້າຜູ້ທີ່ໄດ້ຮັບພຣະພອນຈາກພຣະບິດາເຈົ້າຂອງເຮົາ ຈົ່ງມາຮັບເອົາຣາຊອານາຈັກ ເຊິ່ງໄດ້ຖືກຈັດຕຽມໄວ້ສຳລັບພວກເຈົ້າ ຕັ້ງແຕ່ຕົ້ນເດີມສ້າງໂລກ.’” (ມັດທາຍ 25:31–34). ພວກເຮົນໄດ້ເຫັນຈາກພຣະຄໍາພີທີ່ກ່າວມາທາງເທິງນີ້ວ່າ ເມື່ອບຸດມະນຸດສະເດັດມາ ຄົນທີ່ຕາຍໄປແລ້ວກໍຈະເປັນຄືນມາໃນສະພາບທີ່ບໍ່ເນົ່າເປື່ອຍ ແລະ ຄົນທີ່ມີຊີວິດຢູ່ກໍຈະຮັບການປ່ຽນແປງ. ການປ່ຽນແປງອັນໃຫຍ່ຫຼວງນີ້ຈະຕຽມພວກເຂົາໃຫ້ພ້ອມທີ່ຈະຮັບເອົາອານາຈັກ ເພາະອາຈານໂປໂລກ່າວວ່າ: “ສິ່ງທີ່ເປັນເນື້ອໜັງ ແລະ ເລືອດຈະມີສ່ວນໃນອານາຈັກຂອງພຣະເຈົ້າບໍ່ໄດ້ ແລະ ກາຍທີ່ເປື່ອຍເນົ່າຈະມີສ່ວນໃນກາຍທີ່ບໍ່ເປື່ອຍເນົ່າກໍບໍ່ໄດ້.” (1 ໂກຣິນໂທ 15:50). ມະນຸດໃນສະພາບປະຈຸບັນຕ້ອງຕາຍ ແລະ ເປື່ອຍເນົ່າໄປ, ແຕ່ໃນອານາຈັກຂອງພຣະເຈົ້າຈະບໍ່ມີສິ່ງໃດເປື່ອຍເນົ່າ, ມັນເປັນອານາຈັກອັນຕະຫຼອດໄປເປັນນິດ. ສະນັ້ນມະນຸດໃນສະພາບທີ່ເປັນຢູ່ໃນປະຈຸບັນບໍ່ສາມາດເຂົ້າໄປໃນອານາຈັກຂອງພຣະເຈົ້າໄດ້, ແຕ່ເມື່ອພຣະເຢຊູສະເດັດມາ ພຣະອົງຈະຊົງມອບຄວາມເປັນອະມະຕະໃຫ້ແກ່ຄົນຂອງພຣະອົງ, ແລ້ວພຣະອົງຈະຮຽກເອີ້ນພວກເຂົາໃຫ້ຮັບອານາຈັກນັ້ນທີ່ເມື່ອກ່ອນພວກເຂົາເປັນພຽງທາຍາດທີ່ຈະ(ໄດ້)ຮັບເປັນມໍລະດົກເທົ່ານັ້ນ. {GC 322.2}

## {GC 323.1}

### ການລຳດັບເຫດການໃນພຣະຄຳພີ

ມິນເລີເຫັນວ່າຂໍ້ພຣະຄໍາພີເຫຼົ່ານີ້ ແລະ ຂໍ້ອື່ນໆ ໄດ້ພິສູດຢ່າງໜັກແໜ້ນວ່າ ເຫດການຕ່າງໆທີ່ຄົນທົ່ວໄປຄາດຫວັງວ່າຈະຕ້ອງເກີດຂຶ້ນກ່ອນການສະເດັດມາຂອງພຣະອົງ ເຊັ່ນ ການສະຖາປະນາອານາຈັກຂອງພຣະເຈົ້າ ແລະ ການປົກຄອງຢ່າງສະຫງົບສົນຕິນັ້ນ ກໍຈະເກີດຂຶ້ນຫຼັງການສະເດັດມາຄັ້ງທີສອງຂອງພຣະອົງ. ຍິ່ງໄປກວ່ານັ້ນ, ໝາຍສຳຄັນທັງໝົດແຫ່ງຍຸກສະໄໝ ແລະ ສະພາບ(ການ)ຂອງໂລກແມ່ນສອດຄ້ອງກັບຄໍາພະຍາກອນທີ່ບັນລະຍາຍເຖິງຍຸກສຸດທ້າຍ. ຈາກການສຶກສາພຣະຄໍາພີພຽງຢ່າງດຽວ, ເພິ່ນມາເຖິງຂໍ້ສະຫຼຸບວ່າ ໄລຍະເວລາທີ່ກຳນົດໃຫ້ກັບແຜ່ນດິນໂລກໃນສະພາບປະຈຸບັນໃກ້ຈະສິ້ນສຸດລົງ. {GC 323.1}

## {GC 323.2}

ເພິ່ນກ່າວວ່າ “ມີຫຼັກຖານອີກຢ່າງໜຶ່ງທີ່ສົ່ງຜົນກະທົບຢ່າງໃຫຍ່ຫຼວງຕໍ່ຈິດໃຈຂອງຂ້າພະເຈົ້າ, ນັ້ນແມ່ນການລຳດັບເວລາຂອງເຫດການຕ່າງໆ ໃນພຣະຄຳພີ….ຂ້າພະເຈົ້າພົບວ່າ ເຫດການຕ່າງໆທີ່ສຳເລັດແລ້ວຕາມຄຳພະຍາກອນ ກໍມັກຈະເກີດຂຶ້ນຕາມກຳນົດເວລາ, ເຊັ່ນ 120 ປີ ເຖິງນ້ຳຖ້ວມໂລກ (ເບິ່ງ ປະຖົມມະການ 6:3); 7 ວັນກ່ອນນ້ຳຖ້ວນ ແລະ ຝົນທີ່ຕົກລົງມາ 40 ວັນຕາມທີ່ພະຍາກອນເອົາໄວ້ (ເບິ່ງ ປະຖົມມະການ 7:4); 400 ປີ ທີ່ເຊື້ອສາຍຂອງອັບລາຮາມຕ້ອງຢູ່ຢ່າງບໍ່ມີ(ດິນດອນ/ຫຼັກແຫຼ່ງ//)ຖາວອນ (ເບິ່ງ ປະຖົມມະການ 15:13); 3 ວັນໃນຄວາມຝັນຂອງຫົວໜ້າພະນັກງານເຮັດເຫຼົ້າອະງຸ່ນ ແລະ ພະນັກງານເຮັດເຂົ້າຈີ່ (ເບິ່ງ ປະຖົມມະການ 40:12–20); 7 ປີໃນຄວາມຝັນຂອງກະສັດຟາໂຣ (ເບິ່ງ ປະຖົມມະການ 41:28–54); 40 ປີໃນຖິ່ນແຫ້ງແລ້ງກັນດານ (ເບິ່ງ ຈົດບັນຊີ 14:34); 3 ປີເຄິ່ງແຫ່ງຄວາມອຶດຢາກ (ເບິ່ງ 1 ກະສັດ 17:1 ແລະ ລູກາ 4:25);…ການເປັນຊະເລີຍ 70 ປີ (ເບິ່ງ ເຢເຣມີຢາ 25:11); 7 ໄລຍະ ຫຼື 7 ປີ ຂອງກະສັດເນບູກາດເນັດຊາ (ເບິ່ງ ດານຽນ 4:13–16); ແລະ 70 ອາທິດ ທີກຳນົດໃຫ້ແກ່ຊົນຊາດຢິວ (ເບິ່ງ ດານຽນ 9:24–27). ເຫດການທັງໝົດນີ້ເຄີຍເປັນຄຳພະຍາກອນ ແຕ່ກໍສຳເລັດຕາມທີ່ຊົງທຳນວາຍໄວ້.” (ບຼິສ, ໜ້າ 74, 75). {GC 323.2}

## {GC 324.1}(pre-edit to here)

ດັ່ງນັ້ນ, ເມື່ອເພິ່ນສຶກສາພຣະຄໍາພີ ແລະ ພົບເຫົນໄລຍະເວລາຕ່າງໆ ທີ່ເພິ່ນເຂົ້າໃຈວ່າ ສິ້ນສຸດລົງທີ່ການສະເດັດມາຂອງພຣະຄຣິສ, ເພິ່ນໄດ້ແຕ່ສະຫຼຸບວ່າ ຕ້ອງແມ່ນການກຳນົດເວລາທີ່ພຣະອົງຊົງສຳແດງແກ່ພວກຜູ້ຮັບໃຊ້ຂອງພຣະອົງ. ໂມເຊກ່າວວ່າ, “ສິ່ງລີ້ລັບທັງປວງເປັນຂອງພຣະເຢໂຮວາພຣະເຈົ້າຂອງເຮົາທັງຫຼາຍ ແຕ່ສິ່ງຊົງສຳແດງນັ້ນເປັນຂອງເຮົາທັງຫຼາຍ ແລະຂອງລູກຫຼານຂອງເຮົາເປັນນິດ;” ແລະ ພຣະອົງຊົງກ່າວໂດຍຜູ້ເຜີຍພຣະທຳອາໂມດ ວ່າ: ພຣະອົງ “ຈະບໍ່ໄດ້ຊົງກະທຳອັນໃດເລີຍ ໂດຍບໍ່ໄດ້ເປິດເຜຍຄວາມລຶກລັບໃຫ້ແກ່ຜູ້ຮັບໃຊ້ຂອງພຣະອົງ ຄືຜູ້ພະຍາກອນ.” (ພຣະບັນຍັດສອງ 29:29 TKJV; Amos 3:7 TKJV). ສະນັ້ນ, ຜູ້ສຶກສາພຣະຄໍາຂອງພຣະເຈົ້າສາມາດຄາດຫວັງຢ່າງໝັ້ນໃຈໄດ້ວ່າ ເຫດການທີ່ຍິ່ງໃຫຍ່ທີ່ສຸດໃນປະຫວັດສາດຂອງມະນຸດຈະຕ້ອງມີການລະບຸໄວ້ຢ່າງແຈ່ມແຈ້ງໃນພຣະຄໍາແຫ່ງຄວາມຈິງ. {GC 324.1}

## {GC 324.2}

ມິນເລີກ່າວວ່າ: “ຂ້າພະເຈົ້າໝັ້ນໃຈຢ່າງເຕັມທີ່ວ່າ, ພຣະຄຳພີທຸກຕອນໄດ້ຮັບການດົນໃຈຈາກພຣະເຈົ້າ ແລະ ມີປະໂຫຍດ (2 ຕີໂມທຽວ 3:16); ມັນບໍ່ເຄີຍເກີດຂຶ້ນຈາກຄວາມປະສົງຂອງມະນຸດ, ແຕ່ໄດ້ຖືກຂຽນໄວ້ຕາມທີ່ຜູ້ບໍຣິສຸດໄດ້ຮັບການດົນໃຈຈາກພຣະບິນຍານບໍຣິສຸດ (2 Peter 1:21), ແລະໄດ້ຖືກຂຽນໄວ້ເພື່ອ ‘ພວກເຮົາຈະມີຄວາມຫວັງດ້ວຍຄວາມອົດທົນ ແລະ ມີຄວາມຊູໃຈ ດ້ວຍພຣະຄຳພີທີ່ໄດ້ກ່າວໄວ້ນັ້ນ’ (ໂຣມ 15:4). ຂ້າພະເຈົ້າຈຶ່ງໄດ້ແຕ່ສະຫຼຸບວ່າ ຂໍ້ພຣະຄຳພີທີ່ກ່າວເຖິງໄລຍະເວລາ ກໍເປັນສ່ວນໜຶ່ງຂອງພຣະຄຳຂອງພຣະເຈົ້າ(ພໍໆ ກັບ/ເໝືອນກັບ)ພຣະຄຳພີຕອນອື່ນ; ດັ່ງນັ້ນ, ພວກເຮົາຄວນເອົາໃຈໃສ່ເໝືອນກັບພຣະຄຳພີສ່ວນອື່ນເຊັ່ນກັນ. ສະນັ້ນ, ຂ້າພະເຈົ້າຈຶ່ງຮູ້ສຶກວ່າ ໃນເມື່ອຂ້າພະເຈົ້າພະຍາຍາມເຂົ້າໃຈສິ່ງທີ່ພຣະເຈົ້າຊົງເປີດເຜີຍແກ່ພວກເຮົາດ້ວຍພຣະເມດຕາຂອງພຣະອົງ, ຂ້າພະເຈົ້າຈຶ່ງບໍ່ມີສິດທີ່ຈະເບິ່ງຂ້າມໄລຍະເວລາແຫ່ງຄຳພະຍາກອນ.” (ບຼິສ, ໜ້າ 75). {GC 324.2}

## {GC 324.3}

ຄໍາພະຍາກອນທີ່ເບິ່ງຄືວ່າຈະເປີດເຜີຍເວລາແຫ່ງການສະດັດກັບມາຄັ້ງທີສອງຂອງພຣະຄຣິສທີ່ຈະແຈ້ງທີ່ສຸດແມ່ນດານີເອນ 8:14 ທີ່ວ່າ: “ຢູ່ນານ 2,300 ວັນ ແລ້ວສະຖານບໍຣິສຸດນັ້ນຈະໄດ້ຮັບການຊຳລະ.” (TKJV) ເມື່ອມິນເລີໃຊ້ຫຼັກການຂອງການຕີຄວາມທີ່ໃຫ້ພຣະຄຳພີອະທິບາຍມັນເອງ, ເພິ່ນຈຶ່ງພົບວ່າ ວັນໜຶ່ງໃນຄຳພະຍາກອນມີຄວາມໝາຍເທົ່າກັບໜຶ່ງປີ (ຈົດບັນຊີ 14:34; ເອເຊກຽນ 4:6); ສະນັ້ນ 2,300 ວັນໃນຄຳພະຍາກອນຈຶ່ງເທົ່າກັບ 2,300 ປີ, ເຊິ່ງດົນກວ່າໄລຍະເວລາທີ່ກຳນົດໃຫ້ກັບຊົນຊາດຢິວ, ດ້ວຍເຫດນີ້, ຈຶ່ງບໍ່ແມ່ນສະຖານບໍຣິສຸດຂອງຄົນຢິວ. ມິນເລີເຂົ້າໃຈເໝືອນຄົນທົ່ວໄປໃນເວລານັ້ນວ່າ ໃນຍຸກສະໄໝຄຣິສຕຽນ ໂລກນີ້ຄືສະຖານບໍຣິສຸດ, ສະນັ້ນເພິ່ນຈຶ່ງເຂົ້າໃຈວ່າການຊຳລະສະຖານບໍຣິສຸດໃນດານີເອນ 8:14 ຕ້ອງແມ່ນການຊຳລະໂລກດ້ວຍໄຟເມື່ອພຣະຄຣິສສະເດັດກັບມາ. ເພິ່ນສະຫຼຸບວ່າ, ຫາກເປັນເຊັ່ນນັ້ນ, ຖ້າສາມາດຄົ້ນຫາຈຸດເລີ່ມຕົ້ນຂອງເວລາ 2,300 ວັນ, ກໍຈະສາມາດຄຳນວນເວລາຂອງການສະເດັດກັບມາຢ່າງງ່າຍດາຍ. ນັ້ນຈະເປັນການສິ້ນສຸດທີ່ສຳຄັນຍິ່ງໃຫຍ່ທີ່ສຸດ ເມື່ອສະພາບປະຈຸບັນ “ດ້ວຍຄວາມຫຍິ່ງທະນົງຕົວ, ຄວາມບ້າອຳນາດ, ການເນັ້ນຄວາມສວຍຫຼູພາຍນອກຢ່າງໄຮ້ສາລະ, ຄວາມຊົ່ວ ແລະ ການບີບບັງຄັບທັງຫຼາຍທັງມວນຈະສິ້ນສຸດລົງ,” ຄືເວລາເມື່ອຄຳສາບແຊ່ງ “ຈະຖືກປົດອອກຈາກແຜ່ນດິນໂລກ, ຄວາມຕາຍຈະຖືກທຳລາຍ ແລະ ຜູ້ຮັບໃຊ້ຂອງພຣະເຈົ້າຈະຮັບບຳເໜັດລັງວັນ ຄືພວກຜູ້ເຜີຍພຣະທຳ, ຜູ້ບໍຣິສຸດຂອງພຣະເຈົ້າ ແລະ ບັນດາຄົນທັງຫຼາຍທີ່ຢຳເກງພຣະນາມຂອງພຣະອົງ, ທັງຈະທຳລາຍຄົນທັງຫຼາຍທີ່ທຳທຳລາຍໂລກ.” (ບຼິສ, ໜ້າ 76). {GC 324.3}

## {GC 325.1}

### ພົບຄຳພະຍາກອນກ່ຽວກັບໄລຍະເວລາ

ມິນເລີຈຶ່ງຕັ້ງໃຈສຶກສາຄົ້ນຄວ້າຄຳພະຍາກອນຫຼາຍຂຶ້ນດ້ວຍຄວາມກະຕືລືລົ້ນທີ່ເລິກຊຶ້ງ, ບາງຄັ້ງກໍສຶກສາຕະຫຼອດທັງຄືນ, ບາງຄັ້ງກໍຄົ້ນຄວ້າທັງວັນ ເພາະເພິ່ນເຫັນວ່າເລື່ອງດັ່ງກ່າວສຳຄັນທີ່ສຸດ ຈຶ່ງສຸມໃສ່ກຳລັງທັງໝົດໃນເລື່ອງນີ້ເລື່ອງດຽວ. ໃນພຣະທຳດານີເອນບົດທີ 8 ເພິ່ນບໍ່ສາມາດຊອກຫາຈຸດເລີ່ມຕົ້ນຂອງເວລາ 2,300 ວັນ; ທູດສະຫວັນຄັບຣີເອນ, ເຖິງແມ່ນໄດ້ຮັບບັນຊາໃຫ້ອະທິບາຍຄວາມໝາຍຂອງນິມິດນັ້ນແກ່ດານີເອນ, ແຕ່ເພິ່ນໄດ້ແຕ່ອະທິບາຍພຽງບາງສ່ວນເທົ່ານັ້ນ. ເມື່ອດານີເອນເຫັນເຖິງການຂົ່ມເຫັງທີ່ຮ້າຍກາດທີ່ຈະເກີດຂຶ້ນກັບຄຣິສຕະຈັກ, ເພິ່ນໝົດແຮງກຳລັງໄປເລີຍ. ເພິ່ນບໍ່ສາມາດທົນຕໍ່ໄປໄດ້, ທູດສະຫວັນຈຶ່ງປະເພິ່ນໄປຊົ່ວໄລຍະໜຶ່ງ. ດານີເອນ “ກຸ້ມໃຈຫຼາຍ ແລະ ເຈັບປ່ວຍຢູ່ເປັນເວລາຫຼາຍວັນ.” ເພິ່ນກ່າວວ່າ: “ຂ້າພະເຈົ້າຍັງງຶດງໍ້ ແລະ ບໍ່ເຂົ້າໃຈໃນນິມິດນັ້ນ.” {GC 325.1}

## {GC 325.2}

ແຕ່ພຣະເຈົ້າຊົງ(ຮັບສັ່ງ/ມອບໝາຍ)ແກ່ທູດສະຫວັນຂອງພຣະອົງວ່າ. “ຈົ່ງອະທິບາຍຄວາມໝາຍຂອງສິ່ງທີ່ລາວໄດ້ເຫັນນັ້ນ ໃຫ້ລາວຮູ້ແດ.” ການມອບໝາຍດັ່ງກ່າວຈະຕ້ອງເຮັດໃຫ້ສໍາເລັດ. ຕໍ່ມາທູດສະຫວັນຈຶ່ງກັບມາເພື່ອເຮັດຕາມທີ່ໄດ້ຮັບມອບໝາຍ ແລະ ກ່າວແກ່ດານີເອນວ່າ: “ບັດນີ້ຂ້າພະເຈົ້າອອກມາ ເພື່ອຈະໃຫ້ປັນຍາ ແລະ ຄວາມເຂົ້າໃຈແກ່ທ່ານ.” “ເພາະສະນັ້ນຈົ່ງເຂົ້າໃຈພຣະບັນຊານັ້ນ ແລະ ພິຈາລະນານິມິດນັ້ນ.” (ດານີເອນ 8:27, 16; 9:22 TKJV, 23 TKJV, 25–27). ມີປະເດັນສຳຄົນຢູ່ຢ່າງໜຶ່ງໃນເລື່ອງນິມິດຂອງດານິເອນບົດທີ 8 ທີ່ຍັງບໍ່ໄດ້ຮັບການອິທະບາຍ, ຄືໄລຍະເວລາ 2,300 ວັນ; ສະນັ້ນເມື່ອຄັບຣີເອນສືບຕໍ່ການອະທິບາຍ ເພິ່ນເນັ້ນເລື່ອງເວລາຫຼາຍທີ່ສຸດ ໂດຍກ່າວວ່າ: {GC 325.2}

## {GC 326.1}

“ມີ 70 ອາທິດກຳນົດໄວ້ສຳລັບຊົນຊາດຂອງທ່ານ ແລະ ນະຄອນບໍຣິສຸດຂອງທ່ານ…ເພາະສະນັ້ນຈົ່ງຊາບ ແລະ ຂົ້າໃຈວ່າ ນັບຕັ້ງແຕ່ການທີ່ພຣະບັນຊານັ້ນອອກໄປໃຫ້ສ້າງນະຄອນເຢຣູຊາເລັມຂຶ້ນໃໝ່ ຈົນເຖິງສະໄໝພຣະເມຊີອາຜູ້ເປັນປະມຸກ ກໍເປັນເວລາ 7 ອາທິດ ແລະ ເປັນເວລາ 62 ອາທິດ ແລະ ຖະໜົນຈະຖືກສ້າງຂຶ້ນພ້ອມດ້ວຍກຳແພງເມືອງ ແຕ່ໃນຍຸກລຳບາກ. ຫຼັງຈາກ 62 ອາທິດແລ້ວ ພຣະເມຊີອາກໍຈະຖືກຕັດອອກ ແຕ່ບໍ່ແມ່ນເພື່ອຕົວເພິ່ນເອງ… ເພິ່ນຈະຍືນຍັນພັນທະສັນຍາກັບຄົນຫຼວງຫຼາຍຢູ່ 1 ອາທິດ ແລະ ໃນລະຫວ່າງກາງອາທິດນັ້ນ ເພິ່ນຈະກະທຳໃຫ້ການຖວາຍສັດບູຊາ ແລະ ເຄື່ອງບູຊາອື່ນໆ ຢຸດໄປ.” (ດານີເອນ 9:24–27 TKJV) {GC 326.1}

## {GC 326.2}

### ສອງໄລຍະເວລາ ແຕ່ຈຸດເລີ່ມຕົ້ນດຽວ

ທູດສະຫວັນອົງນັ້ນຖືກສົ່ງໄປຫາດານຽນໂດຍມີຈຸດປະສົງທີ່ຈະອະທິບາຍປະເດັນທີ່ເພິ່ນບໍ່ເຂົ້າໃຈຂອງບົດທີ 8 ຄືຂໍ້ຄວາມທີ່ກ່າວເຖິງໄລຍະເວລາວ່າ “ຢູ່ນານ 2,300 ວັນ ແລ້ວສະຖານບໍຣິສຸດນັ້ນຈະໄດ້ຮັບການຊຳລະ.” ຫຼັງຈາກທີ່ຮຽກຮ້ອງໃຫ້ດານີເອນ “ຈົ່ງເຂົ້າໃຈພຣະບັນຊານັ້ນ ແລະ ພິຈາລະນານິມິດນັ້ນ,” ຄໍາທໍາອິດຂອງທູດສະຫວັນແມ່ນ: “ເຈັດສິບອາທິດຖືກກໍານົດໄວ້ເທິງຜູ້ຄົນຂອງເຈົ້າແລະຢູ່ໃນເມືອງບໍຣິສຸດຂອງເຈົ້າ.” ຄຳວ່າ “ຖືກກຳນົດ” ແປຕົງຕົວຄື “ຖືຕັດອອກ.” ທູດສະຫວັນກ່າວວ່າ 70 ອາທິດ ຄື 490 ປີ ຖືກຕັດອອກໃຫ້ຊົນຊາດຢິວໂດຍສະເພາະ. ແຕ່ວ່າມັນຖືກຕັດອອກຈາກສິດໃດ? ເນື່ອງຈາກວ່າ 2,300 ວັນເປັນໄລຍະເວລາດຽວທີ່ກ່າວເຖິງໃນບົດທີ 8, ສະນັ້ນ 70 ອາທິດແມ່ນຕ້ອງຖືກຕັດອອກຈາກເວລາດັ່ງກ່າວ, ກ່າວສະຫຼຸບຄື 70 ອາທິດຕ້ອງແມ່ນສ່ວນໜຶ່ງຂອງ 2,300 ວັນ ແລະ 2 ໄລຍະເວລານີ້ຕ້ອງເລີ່ມຕົ້ນພ້ອມກັນ. ທູດສະຫວັນບອກວ່າ 70 ອາທິດເລິ່ມຕົ້ນເມື່ອມີຄຳສົ່ງໃຫ້ສ້າງນະຄອນເຢຣູຊາເລັມຂຶ້ນໃໝ. ຖ້າຫາກວ່າສາມາດຄົ້ນຫາວັນທີຄຳສັ່ງດັ່ງກ່າວຖືກປະກາດອອກມາ ກໍຈະຮູ້ເວລາທີ່ 2,300 ວັນເລີ່ມຕົ້ນຂຶ້ນ. {GC 326.2}

## {GC 326.3}

ຄຳສັ່ງດັ່ງກ່າວປາກົດຢູ່ໃນພຣະທຳເອຊະຣາບົດທີ 7:12–26. ອາກຕາເຊເຊັດຜູ້ເປັນກະສັດຂອງເປີເຊຍໄດ້ອອກຄຳສັ່ງທີ່ຄົບຖ້ວນສົມບູນທີ່ສຸດເມື່ອປີ ກ.ຄ.ສ. 457. ແຕ່ໃນເອຊະຣາ 6:14 ຂຽນໄວ້ວ່າ: ພຣະວິຫານຂອງພຣະເຈົ້າໄດ້ຖືກສ້າງຂຶ້ນມາ ຕາມຄຳສັ່ງຂອງ “ບັນດາຈັກກະພັດແຫ່ງເປີເຊຍ ຄື: ໄຊຣັດ, ດາຣິອຸດ ແລະ ອາກຕາເຊເຊັດ.” ໃນກະສັດສາມອົງນີ້, ອົງໜຶ່ງເລີ່ມຕົ້ນການປະກາດ, ອີກອົງໜຶ່ງໄດ້ຢືນຢັນເຖິງຄຳປະກາດນັ້ນ ແລະ ອົງສຸດທ້າຍກໍໃຫ້ຄຳປະກາດນັ້ນສົມບູນຕາມທີ່ຄຳພະຍາກອນຕ້ອງການ ຈຶ່ງເປັນຈຸດເລີ່ມຕົ້ນຂອງໄລຍະເວລາ 2,000 ປີ. ເມື່ອເອົາເວລາທີ່ຄຳສັ່ງປະກາດອອກມາຢ່າງສົມບູນ ຄືປີ 457 ກ.ຄ.ສ. ເປັນເຈຸດເລີ່ມຕົ້ນກໍປາກົດວ່າລາຍລະອຽດຂອງຄຳພະຍາກອນທີ່ກ່ຽວຂ້ອງກັບ 70 ອາທິດກໍສຳເລັດຄົບຖ້ວນຕາມທີ່ລະບຸໄວ້. {GC 326.3}

## {GC 327.1}

“ນັບຕັ້ງແຕ່ການທີ່ພຣະບັນຊານັ້ນອອກໄປໃຫ້ສ້າງນະຄອນເຢຣູຊາເລັມຂຶ້ນໃໝ່ ຈົນເຖິງສະໄໝພຣະເມຊີອາຜູ້ເປັນປະມຸກ ກໍເປັນເວລາ 7 ອາທິດ ແລະ ເປັນເວລາ 62 ອາທິດ,” ຮວມກັນແມ່ນ 69 ອາທິດ ຫຼືວ່າ 483 ປີ. ຄໍາສັ່ງຂອງຈັກກະພັດອາກຕາເຊເຊັດມີຜົນບັງຄັບໃຊ້ໃນລະດູໃບໄມ້ຫຼົ່ນຂອງປີ ກ.ຄ.ສ. 457. ນັບແຕ່ເວລານັ້ນມາ 483 ປີ ຈຶ່ງຮອດລະດູໃບໄມ້ຫຼົ່ນຂອງປີ ກ.ຄ.ສ. 27. ໃນເວລາດັ່ງກ່າວຄຳພະຍາກອນນີ້ຈຶ່ງສຳເລັດ. ຄໍາວ່າ “ພຣະເມຊີອາ” ໝາຍເຖິງ “ຜູ້ຖືກເຈີມ.” ໃນລະດູໃບໄມ້ຫຼົ່ນ ຂອງປີ ຄ.ສ. 27 ພຣະຄຣິສໄດ້ຮັບບັບຕິສະມາໂດຍມືຂອງໂຢຮັນ ແລະ ໄດ້ຮັບການເຈີມດ້ວຍພຣະວິນຍານບໍຣິສຸດ. ອັກຄະສາວົກເປໂຕເປັນພະຍານວ່າ: “ພຣະເຈົ້າຊົງເຈີມຕັ້ງພຣະເຢຊູແຫ່ງນາຊາເຣັດດ້ວຍພຣະວິນຍານບໍຣິສຸດ ແລະ ດ້ວຍຣິດທານຸພາບ.” (ກິດຈະການ 10:38 TNCV). ພຣະຜູ້ຊ່ວຍໃຫ້ລອດເອງຊົງກ່າວວ່າ: “ພຣະວິນຍານແຫ່ງອົງພຣະຜູ້ເປັນເຈົ້າສະຖິດຢູ່ເທິງຂ້າພະເຈົ້າ ເພາະວ່າພຣະອົງໄດ້ຊົງເຈີມຕັ້ງຂ້າພະເຈົ້າໄວ້ໃຫ້ປະກາດຂ່າວປະເສີດແກ່ຄົນຍາກຈົນ.” (ລູກາ 4:18). ຫຼັງຈາກການຮັບບັບຕິສະມາພຣະອົງສະເດັດເຂົ້າໄປໃນແຂວງຄາລີເລ ແລະ ປະກາດຂ່າວປະເສີດແຜ່ນດິນຂອງພຣະເຈົ້າວ່າ: “ເວລາທີ່ກຳນົດມາເຖິງແລ້ວ ແລະ.” (ມາລະໂກ 1:14, 15. {GC 327.1}

## {GC 327.2}

### ຂ່າວປະເສີດຖືກປະກາດໄປທົ່ວໂລກ

“ເພິ່ນຈະຍືນຍັນພັນທະສັນຍາກັບຄົນຫຼວງຫຼາຍຢູ່ 1 ອາທິດ.” “1 ອາທິດ” ທີ່ວ່ານັ້ນ ແມ່ນອາທິດສຸດທ້າຍຂອງ 70 ອາທິດ ຄື 7 ປີສຸດທ້າຍທີ່ກຳນົດໃຫ້ຊົນຊາດຢິວ. 7 ປີ ນີ້ ແມ່ນ ຄ.ສ. 27 ເຖິງ ຄ.ສ. 34, ໃນໄລຍະເບື້ອງຕົ້ນພຣະຄຣິສຊົງປະກາດຂ່າວປະເສີດດ້ວຍພຣະອົງເອງ ເພື່ອເຊີນຊວນຊາວຢິວໂດຍສະເພາະ ແລະ ຕໍ່ມາໃນໄລຍະຫຼັງພວກສາວົກຂອງພຣະອົງກໍສານຕໍ່ການປະກາດດັ່ງກ່າວ. ໃນຂະນະທີ່ພວກອັກຄະສາວົກອອກໄປປະກາດຂ່າວສານອັນໜ້າຍິນດີນັ້ນ ພຣະຜູ້ຊ່ວຍໃຫ້ລອດຊົງສັ່ງໄວ້ວ່າ: “ຢ່າໄປໃນທາງຂອງພວກຕ່າງຊາກ ຫຼືຢ່າເຂົ້າໄປໃນເມືອງຂອງຊາວຊາມາເຣຍ ແຕ່ຈົ່ງໄປຫາຝູງແກະທີ່ເສຍແຫ່ງປະຊາຊົນຂອງຊາດອິດສະຣາເອນ.” (ມັດທາຍ 10:5, 6). {GC 327.2}

## {GC 327.3}

“ໃນລະຫວ່າງກາງອາທິດນັ້ນ ເພິ່ນຈະກະທຳໃຫ້ການຖວາຍສັດບູຊາ ແລະ ເຄື່ອງບູຊາອື່ນໆ ຢຸດໄປ.” ໃນ ຄ.ສ. 31, 3 ປີເຄິ່ງຫຼັງຈາກພຣະອົງໄດ້ຮັບບັບຕິສະມາ, ອົງພຣະຜູ້ເປັນເຈົ້າຂອງພວກເຮົາຖືກຄຶງໄວ້ເທິງໄມ້ກາງແຂນ. ການສະຫຼະອັນໃຫຍ່ຫຼວງທີ່ພູເຂົາຄານວາຣີນັ້ນ ເປັນການສິ້ນສຸດຂອງລະບົບການຖວາຍບູຊາທີ່ເຄີຍ(ສຸມໃສ່/ຊີ້)ມາຕະຫຼອດ 4,000 ປີໄປຍັງລູກແກະຂອງພຣະເຈົ້າ. ໃນຄາວນັ້ນຮູບເງົາສັນຍາລັກໄດ້ສຳເລັດເປັນຈິງ, ສະນັ້ນ ລະບົບການຖວາຍບູຊາທັງໝົດຈຶ່ງສິ້ນສຸດລົງພຽງເທົ່ານັ້ນ. {GC 327.3}

## {GC 328.1}

70 ອາທິດ ຫຼື 490 ປີ ທີ່ກຳນົດໃຫ້ຊົນຊາດຢິວໂດຍສະເພາະໄດ້ສິ້ນສຸດລົງຕາມທີ່ກ່າວມາແລ້ວໃນ ຄ.ສ. 34. ໃນເວລານັ້ນ, ສະພາຊັນເຮດຣິນຂອງຊາວຢິວໄດ້ລົງມືປະຫານຊີວິດຊະເຕຟາໂນ ແລະ ຂົ່ມເຫັງຄົນທັງຫຼາຍທີ່ຕິດຕາມພຣະຄຣິສ, ຈຶ່ງເປັນການຢືນຢັນວ່າ ຊົນຊາດຢິວໄດ້ປະຕິເສດຂ່າວປະເສີດ. ຕັ້ງແຕ່ນັ້ນມາ, ຂ່າວສານເລື່ອງຄວາມລອດບໍ່ໄດ້ຖືກຈໍາກັດໄວ້ກັບຊົນຊາດທີ່ຊົງເລືອກໄວ້ພຽງຊາດດຽວ ແຕ່ໄດ້ຖືກປະກາດໄປທົ່ວໂລກ. ພວກສາວົກທີ່ຕ້ອງໜີອອກຈາກນະຄອນເຢຣູຊາເລັມຍ້ອນການຖືກຂົ່ມເຫັງ “ຕ່າງກໍໄດ້ປະກາດຂ່າວປະເສີດຕາມບ່ອນຕ່າງໆ. ຝ່າຍຟີລິບໄດ້ໄປທີ່ເມືອງໃຫຍ່ ໃນແຂວງຊາມາເຣຍ ແລະປະກາດເລື່ອງພຣະຄຣິດໃນທີ່ນັ້ນ.” ພຣະເຈົ້າຊົງນຳໃຫ້ເປໂຕອະທິບາຍຂ່າວປະເສີດໃຫໂກເນລີໂອຜູ້ຢຳເກງພຣະເຈົ້າ ແລະ ເປັນນາຍຮ້ອຍທີ່ເມືອງເມືອງກາຍຊາເຣຍ; ສ່ວນໂປໂລຜູ້ຫ້າວຫັນນັ້ນໄດ້ຮັບເຊື່ອໃນພຣະຄຣິສ ແລະ ຖືກສົ່ງໄປໄກເພື່ອປະກາດຂ່າວອັນໜ້າຍິນດີແກ່ຄົນຕ່າງຊາດ. (ກິດຈະການ 8:4, 5; 22:21). {GC 328.1}

## {GC 328.2}

ພວກເຮົາຈະເຫັນໄດ້ວ່າ, ລາຍລະອຽດທຸກປະການຂອງຄໍາພະຍາກອນເລື່ອງ 70 ອາທິດໄດ້ສຳເລັດຕາມທີ່ທຳນວາຍໄວ້ຢ່າງໜ້າປະທັບໃຈ; ນອກຈາກນັ້ນ ມີການລະບຸໄວ້ຢ່າງແນ່ນອນວ່າ 70 ອາທິດດັ່ງກ່າວໄດ້ເລີ່ມຕົ້ນໃນປີ ກ.ຄ.ສ. 457 ແລະ ສິ້ນສຸດລົງໃນປີ ຄ.ສ. 34. ຈາກຂໍ້ມູນນີ້ກໍບໍ່ຍາກທີ່ຈະຄຳນວນເວລາສິ້ນສຸດຂອງ 2,300 ວັນ. 70 ອາທິດ ຫຼື 490 ວັນ ຖືກຕັດອອກຈາກ 2300, ສະນັ້ນຍັງເຫຼືອອີກ 1810 ວັນ. ສະແດງວ່າ, ຫຼັງຈາກ 490 ວັນ ກໍຍັງຕ້ອງມີອີກ 1810 ວັນຄຳພະຍາກອນເຖິງຈະສຳເລັດ. ຈາກ ຄ.ສ. 34 ບວກອີກ 1,810 ປີກໍມາເຖິງ ຄ.ສ. 1844. ດັ່ງນັ້ນ 2300 ວັນຂອງດານີເອນ 8:14 ຈຶ່ງສິ້ນສຸດລົງໃນປີ ຄ.ສ. 1844. ເມື່ອສິ້ນສຸດໄລຍະເວລາອັນຍາວນານຕາມຄຳພະຍາກອນແລ້ວ ທູດສະຫວັນຂອງພຣະເຈົ້າໄດ້ກ່າວວ່າ, “ສະຖານບໍຣິສຸດນັ້ນຈະໄດ້ຮັບການຊຳລະ.” ໃນສະໄໝນັ້ນຄົນທົ່ວໄປເກືອບທັງໝົດເຊື່ອວ່າ ການຊຳລະສະຖານບໍຣິສຸດຈະເກີດຂຶ້ນເມື່ອພຣະເຢຊູສະເດັດກັບມາ ແລະ ຈາກຄຳພະຍາກອນທີ່ກ່າວມານີ້ກໍສາມາດລະບຸເວລາຢ່າງແນ່ນອນວ່າການຊຳລະສະຖານບໍຣິສຸດຈະເກີດຂຶ້ນເມື່ອໃດ. {GC 328.2}

## {GC 328.3}

ໃນເບື້ອງຕົ້ນມິນເລີ ແລະ ເພື່ອນຮ່ວມງານຂອງເພິ່ນເຊື່ອວ່າ 2,300 ວັນຈະສິ້ນສຸດລົງໃນລະດູໃບໄມ້ປົ່ງປີ ຄ.ສ. 1844, ແຕ່ໃນຄວາມເປັນຈິງຄໍາພະຍາກອນໝາຍເຖິງລະດູໃບໄມ້ຫຼົ່ນຂອງປີນັ້ນ. ຄວາມຜິດພາດໃນປະເດັນນີ້ໄດ້ສ້າງຄວາມຜິດຫວັງ ແລະ ຄວາມສັບສົນສຳລັບຄົນເຫຼົ່ານັ້ນທີ່ຟັນທົງວ່າ ການສະເດັດມາຂອງພຣະຄຣິສຈະມາໃນລະດູໃບໄມ້ປົ່ງໃນປີດັ່ງກ່າວ. ແຕ່ສິ່ງນີ້ບໍ່ໄດ້ກະທົບຕໍ່ຫຼັກຖານເລີຍວ່າ 2,300 ວັນຕ້ອງສິ້ນສຸດລົງໃນປີ ຄ.ສ. 1844 ແລະ ການຊໍາລະສະຖານບໍຣິສຸດຈະຕ້ອງເກີດຂຶ້ນໃນເວລານັ້ນ ອັນເປັນເຫດການທີ່ສຳຄັນຍິ່ງໃຫຍ່. {GC 328.3}

## {GC 329.1}

### ຕົກໃຈກັບຂໍ້ສະຫຼຸບ

ເມື່ອມິນເລີເລິ່ມສຶກສາພຣະຄຳພີເພື່ອພິສູດວ່າເປັນການເປີດເຜີຍຈາກພຣະເຈົ້າ, ເພິ່ນບໍ່ໄດ້ຄາດຄິດເລີຍວ່າເພິ່ນຈະມາເຖິງຂໍ້ສະຫຼຸບຕາມທີ່ເປັນຢູ່ໃນເວລານັ້ນ. ເພິ່ນເກືອບຈະບໍ່ເຊື່ອຜົນທີ່ໄດ້ຈາກການຄົ້ນຄວ້າ. ແຕ່ຫຼັກຖານຂອງພຣະຄໍາພີແມ່ນມີນ້ຳໜັກ ແລະ ຈະແຈ້ງທີ່ສຸດຈົນເພິ່ນບໍ່ສາມາດປະຖິ້ມໄດ້. {GC 329.1}

## {GC 329.2}

ເພິ່ນໄດ້ໃຊ້ເວລາ 2 ປີໃນການສຶກສາພຣະຄຳພີ; ພໍເຖິງປີ 1818, ເພິ່ນມາເຖິງຂໍ້ສະຫຼຸບທີ່ເຊື່ອໝັ້ນວ່າ ອີກປະມານ 25 ປີ ພຣະຄຣິສຈະສະເດັດມາປາກົດເພື່ອຊົງໄຖ່ບັນດາໄພ່ພົນຂອງພຣະອົງ. ມິນເລີກ່າວວ່າ, “ຂ້າພະເຈົ້າບໍ່ຈໍາເປັນຕ້ອງເວົ້າເຖິງຄວາມປິຕິຍິນດີທີ່ເຕັມຫົວໃຈເມື່ອເຫັນວ່າ ການສະເດັດກັບມາຂອງພຣະອົງໃກ້ເຂົ້າມາແລ້ວ ແລະ ບໍ່ຕ້ອງເວົ້າເຖິງຄວາມປາຖະໜາອັນສຸດຊຶ້ງທີ່ຢາກມີສ່ວນຮ່ວມກັບຄວາມສຸກແສນຍິນດີຂອງຄົນເຫຼົ່ານັ້ນທີ່ຈະໄດ້ຮັບການຊົງໄຖ່. ເວລານັ້ນພຣະຄຳພີໄດ້ກາຍເປັນໜັງສືເຫຼັ້ມໃໝ່ສຳລັບຂ້າພະເຈົ້າ. ທຸກຢ່າງສົມເຫັດສົມຜົນຢ່າງໜ້າປະທັບໃຈຈົນອ່ານເທົ່າໃດກໍບໍ່ອິ່ມ; ທຸກສິ່ງທີ່ເຄີຍມືດມົວ, ລຶກລັບ, ຫຼື ປິດບັງໄວ້ໃນພຣະຄຳພີໄດ້ກາຍເປັນຄວາມກະຈ່າງ ຍ້ອນແສງແຫ່ງຄວາມຈິງທີ່ສ່ອງອອກມາໃນແຕ່ລະໜ້າ; ໂອ ້ ຄວາມຈິງອັນປະເສີດໄດ້ປາກົດຢ່າງສະຫວ່າງສະໄຫວໃຫ້ເຂົ້າພະເຈົ້າເຫັນ. ຂໍ້ຄວາມໃນພຣະຄຳພີທີ່ຂ້າພະເຈົ້າເຄີຍຮູ້ສຶກວ່າມີຄວາມຂັດແຍ້ງກັນກໍໝົດໄປ ແລະ ເຖິງແມ່ນວ່າ ມີຫຼາຍຕອນທີ່ຂ້າພະເຈົ້າຮູ້ສຶກວ່າຍັງເຂົ້າໃຈບໍ່ໝົດ ແຕ່ເນື່ອງຈາກແສງສະຫວ່າງອັນເຈີດຈ້າຂອງພຣະຄຳພີທີ່ສ່ອງເຂົ້າມາໃນໃຈຂອງຂ້າພະເຈົ້າທີ່ເຄີຍມືດມົນນັ້ນ ຂ້າພະເຈົ້າຈຶ່ງຮູ້ສຶກວ່າມີຄວາມສຸກທີ່ສຸດໃນການສຶກສາພຣະຄຳພີ ເຊິ່ງກ່ອນໜ້ານັ້ນຂ້າພະເຈົ້າບໍ່ເຄີຍຄາດຄິດວ່າຄຳສອນຂອງພຣະຄຳພີຈະສາມາດໃຫ້ຄວາມສຸກໃນຂະໜາດນັ້ນໄດ້.” (ບຼິສ, ໜ້າ 76, 77). {GC 329.2}

## {GC 329.3}

“ໃນເມື່ອຂ້າພະເຈົ້າມີຄວາມເຊື່ອໝັ້ນວ່າ ເຫດການອັນສຳຄັນທີ່ພຣະຄຳພີທຳນວາຍໄວ້ກຳລັງຈະເກີດຂຶ້ນໃນບໍ່ຊ້າ ຂ້າພະເຈົ້າຈຶ່ງຮູ້ສຶກຢ່າງແຮງກ້າວ່າ ຂ້າພະເຈົ້າຕ້ອງຮັບຜິດຊອບຕໍ່ເອົາຫຼັກຖານຕ່າງໆ ທີ່ຂ້າພະເຈົ້າຮັບເຊື່ອນີ້ ແລະ ນຳໄປປະກາດໃຫ້ຊາວໂລກຮູ້.” (ບຼິສ, ໜ້າ 81). ເພິ່ນບໍ່ສາມາດຮູ້ສຶກເປັນຢ່າງອື່ນໄດ້ ນອກຈາກວ່າຕົນມີໜ້າທີ່ທີ່ຈະນຳເອົາຄວາມສະຫວ່າງທີ່ໄດ້ຮັບໄປປະກາດໃຫ້ຄົນອື່ນ. ເພິ່ນຄາດໝາຍວ່າຄົນທີ່ບໍ່ເຊື່ອໃນພຣະເຈົ້າຈະຕໍ່ຕ້ານເພີ່ນ ແຕ່ກໍໝັ້ນໃຈວ່າຄຣິສຕຽນທຸກຄົນຈະສະແດງຄວາມຍິນດີກັບຄວາມຫວັງທີ່ຈະພົບກັບພຣະຜູ້ຊ່ວຍໃຫ້ລອດທີ່ພວກເຂົາອ້າງວ່າຮັກນັ້ນ. ມີຢ່າງດຽວເທົ່ານັ້ນທີ່ເພິ່ນຮູ້ສຶກກັງວົນຢູ່ ຄືເພິ່ນຢ້ານວ່າພວກຄຣິສຕຽນຈະຮັບເອົາເລື່ອງການປົດປ່ອຍອັນຮຸ່ງເຫຼື້ອມທີ່ກຳລັງຈະເກີດຂຶ້ນນັ້ນດ້ວຍຄວາມຍິນດີຫຼາຍທີ່ສຸດ ຈົນມີຫຼາຍຄົນບໍ່ຍອມສຶກສາປຽບທຽບຂໍ້ພຣະຄຳພີທີ່ກ່ຽວຂ້ອງເທົ່າທີ່ຄວນ. ເພິ່ນຈຶ່ງລັງເລທີ່ຈະສອນເລື່ອງນີ້ ຢ້ານວ່າເພິ່ນມີຄວາມເຂົ້າໃຈຜິດ ແລະ ຈະນຳຄົນໃຫ້ຫຼົງທາງ. ເພິ່ນຈຶ່ງທົບທວນຫຼັກຖານຕ່າງໆ ທີ່ສະໜັບສະໜູນຂໍ້ສະຫຼຸບຂອງເພິ່ນ ແລະ ພິຈາລະນາຂໍ້ຫຍຸ້ງຍາກທຸກຢ່າງທີ່ຄິດໄດ້ດ້ວຍຄວາມລະມັດລະວັງ. ເພິ່ນພົບວ່າແສງສະຫວ່າງທີ່ສ່ອງອອກຈາກພຣະຄຳຂອງພຣະເຈົ້າໄດ້ຂະຈັດປັດເປົ່າຂໍ້ຄັດຄ້ານຕ່າງໆ ໃຫ້ຈາງຫາຍໄປ ເໝືອນດັ່ງເມກໝອກທີ່ອັນຕະທານຫາຍໄປເມື່ອແສງອະທິດສ່ອງມາ. ຫຼັງຈາກການໃຊ້ເວລາ 5 ປີໃນການທົບທວນດັ່ງກ່າວ ເພິ່ນມີຄວາມໝັ້ນໃຈຢ່າງເຕັມທີ່ວ່າຈຸດຢືນຂອງເພິ່ນນັ້ນຖືກຕ້ອງ. {GC 329.3}

## {GC 330.1}

### “ຈົ່ງໄປປະກາດໃຫ້ຊາວໂລກຮູ້”

ບັດນີ້ເພິ່ນມາຮູ້ສຶກຢ່າງແຮງກ້າວ່າ ຕົນມີໜ້າທີ່ທີ່ຈະປະກາດເລື່ອງທີ່ເພິ່ນເຊື່ອວ່າ ເປັນຄຳສອນອັນຈະແຈ້ງຂອງພຣະຄຳພີ. ມິນເລີກ່າວວ່າ “ເມື່ອຂ້າພະເຈົ້າກຳລັງເຮັດວຽກງານໃນແຕ່ລະວັນ ມີສຽງກ້ອງຢູ່ໃນຫູຕະຫຼອດເວລາວ່າ, ‘ຈົ່ງໄປເຕືອນຊາວໂລກເຖິງໄພອັນຕະລາຍຂອງພວກເຂົາ.’ ມີຂໍ້ພຣະຄຳພີດັ່ງຢູ່ໃນໃຈເລື່ອຍໆ ວ່າ: ‘ຖ້າເຮົາປະກາດວ່າຄົນຊົ່ວຜູ້ໜຶ່ງກຳລັງຈະຕາຍ ແຕ່ເຈົ້າບໍ່ໄດ້ຕັກເຕືອນລາວໃຫ້ປ່ຽນທິດທາງເພື່ອຊ່ວຍຊີວິດຂອງຕົນໄວ້; ແລ້ວລາວກໍຈະຕາຍເສຍທັງໆ ທີ່ຍັງເປັນຄົນບາບຢູ່; ເຮົາຈະຖືວ່າການຕາຍຂອງຄົນນັ້ນ ເປັນຄວາມຮັບຜິດຊອບຂອງເຈົ້າ. ຖ້າເຈົ້າຕັກເຕືອນຄົນຊົ່ວຜູ້ໜຶ່ງ ແລະລາວບໍ່ເຊົາເຮັດບາບ ລາວກໍຈະຕາຍທັງໆ ທີ່ລາວຍັງເປັນຄົນບາບຢູ່, ແຕ່ເຈົ້າເອງຈະລອດຊີວິດ.’ (ເອເຊກຽນ 33:8, 9). ຂ້າພະເຈົ້າຮູ້ສຶກວ່າຖ້າຫາກຄົນຊົ່ວໄດ້ຮັບການເຕືອນຢ່າງມີປະສິດທິພາບ, ຈະມີຄົນຈໍານວນຫຼວງຫຼາຍກັບໃຈ ແລະ ຖ້າບໍ່ໄດ້ເຕືອນແລ້ວ ຂ້າພະເຈົ້າຈະຕ້ອງຮັບຜິດຊອບຕໍ່ຄວາມພິນາດຂອງພວກເຂົາ.” (ບຼິສ, ໜ້າ 92). {GC 330.1}

## {GC 330.2}

ເພິ່ນເລີ່ມສະເໜີຄວາມຄິດເຫັນເປັນການສ່ວນຕົວຕາມທີ່ມີໂອກາດ ແລະ ໃນຂະນະດຽວກັນກໍອະທິຖານຂໍໃຫ້ມີສາສະໜາຈານຄົນໃດຄົນໜຶ່ງມາເຫັນຄວາມສຳຄັນ ແລະ ອຸທິດຕົນເພື່ອການປະກາດເລື່ອງດັ່ງກ່າວ. ແຕ່ເພີາຍບໍ່ສາມາດຍົກເລີກຄວາມສຳນຶກໃນໃຈວ່າເພິ່ນເອງມີໜ້າທີ່ໃນການເຕືອນຄົນອື່ນ. ຖ້ອຍຄໍາເດິມຍັງຄົງກ້ອງຢູ່ໃນໃຈເລື່ອຍໆ ວ່າ: “ຈົ່ງໄປບອກໃຫ້ຊາວໂລກຮູ້; ເລືອດຂອງພວກເຂົານັ້ນເຮົາຈະຮຽກຮ້ອງຈາກມືຂອງເຈົ້າ.” ມິນເລີລໍຖ້າເປັນເວລາ 9 ປີ ໂດຍພາລະອັນໜັກໜ່ວງນັ້ນກົດທັບຢູ່ທີ່ຫົວໃຈ ຈົນໃນປີ ຄ.ສ. 1831 ເພິ່ນປະກາດເຫດຜົນແຫ່ງຄວາມເຊື່ອຂອງຕົນໃນທີ່ສານະລະເປັ່ນຄັ້ງທໍາອິດ. {GC 330.2}

## {GC 331.1}

ເໝືອນດັ່ງເອລີຊາທີ່ພຣະເຈົ້າຊົງຮຽກເອີ້ນຈາກການໄຖນາ, ເພື່ອອຸທິດຕົນຕາມຕຳແໜ່ງໜ້າທີ່ຂອງຜູ້ເຜີຍພຣະທຳ, ວິນລຽມ ມິນເລີກໍ້ຖືກຮຽກເອີ້ນໃຫ້ປະຄັນໄຖໄປ ເພື່ອອະທິບາຍຄວາມລີ້ລັບແຫ່ງອານາຈັກຂອງພຣະເຈົ້າ. ເພິ່ນເລີ່ມວຽກງານດັ່ງກ່າວດ້ວຍອາການຕົວສັ່ນ ແລະ ໄດ້ນຳຜູ້ຟັງທັງຫຼາຍຕາມໄລຍະຕ່າງໆຂອງຄຳພະຍາກອນຈົນເຖິງການສະເດັດມາຄັ້ງທີ 2 ຂອງພຣະຄຣິສ. ທຸກຄັ້ງທີ່ອອກໄປປະກາດກໍໄດ້ຮັບການເສີມກຳລັງ ແລະ ໄດ້ເພີ່ມກຳລັງໃຈໃຫ້ຫຼາຍຂຶ້ນ ເມື່ອເພິ່ນເຫັນຄົນທັງຫຼາຍສົນໃຈໃນຄຳສອນຂອງເພິ່ນ. {GC 331.1}

## {GC 331.2}

ມີແຕ່ການຂໍຮ້ອງຂອງພີ່ນ້ອງເທົ່ານັ້ນທີ່ເຮັດໃຫ້ມິນເລີຍອມແປ່ງປັນຄວາມຄິດເຫັນຂອງຕົນໃຫ້ກັບຄົນທົ່ວໄປ, ເພາະເພິ່ນຮູ້ສຶກວ່ານັ້ນແມ່ນການຮຽກເອີ້ນຂອງພຣະເຈົ້າ. ຕອນນັ້ນເພິ່ນອາຍຸ 50 ປ, ບໍ່ຄຸ້ນເຄີຍກັບການປາໄສ ແລະ ມີຄວາມຮູ້ສຶກວ່າບໍ່ຕົນເໝາະສົມກັບວຽກງານທີ່ຢູ່ຕໍ່ໜ້າເພິ່ນ. ແຕ່ການປະກາດຂອງເພິ່ນໄດ້ຮັບພຣະພອນຕັ້ງແຕ່ເລີ່ມຕົ້ນ ເຊິ່ງເຫັນໄດ້ຈາກຄົນຈຳນວນຫຼາຍທີ່ກັບໃຈຮັບຄວາມລອດ. ຄໍາປາໄສຄັ້ງທໍາອິດຕາມດ້ວຍການຟື້ນຟູດ້ານຈິດວິນຍານ ໂດຍມີ 13 ຄອບຄົວກັບໃຈໝົດທຸກຄົນ ຍົກເວັ້ນແຕ ່2 ຄົນ. ເພິ່ນຈຶ່ງໄດ້ຮັບເຊີນໃຫ້ໄປເທດສະໜາໃນບ່ອນອື່ນທັນທີ ແລະ ເກືອບທຸກບ່ອນທີ່ເພິ່ນໄປນັ້ນກໍເກີດການຟື້ນຟູໃນວຽກງານຂອງພຣະເຈົ້າ. ຄົນບາບໄດ້ຖິ້ມໃຈເກົ່າເອົາໃຈໃໝ່, ຄຣິສຕຽນໄດ້ຮັບແຮງກະຕຸ້ນໃຫ້ອຸທິດຕົນຫຼາຍຂຶ້ນ, ສ່ວນພວກລັດທິດິອິສທີ່ເຊື່ອວ່າພຣະເຈົ້າບໍ່ມີສ່ວນກ່ຽວພັນກັບມະນຸດກໍມາຍອມຮັບວ່າພຣະຄຳພີ ແລະ ຄຳສອນຂອງສາສະໜາຄຣິສເປັນຄວາມຈິງ. ຜູ້ທີ່ຟັງເພິ່ນເປັນພະຍານວ່າ: “ເພິ່ນເຂົ້າເຖິງຄົນປະເພດໜຶ່ງທີ່ຄົນອື່ນເຂົ້າບໍ່ເຖິງ.” (ບຼິສ, ໜ້າ 138). ເພິ່ນຕັ້ງໃຈປະກາດໃນລັກສະນະທີ່ຈະປຸກຄົນທົ່ວໄປໃນສັງຄົມໃຫ້ຕື່ນເພື່ອພິຈາລະນາຫົວຂໍ້ສຳຄັນຂອງສາສະໜາ ແລະ ເພື່ອຢັບຢັ້ງການເສື່ອມສິນທຳ ແລະ ການປ່ອຍຕົວເຮັດຕາມອາລົມທີ່ເພີ່ມທະວີຄູນຕາມສະໄໝນິຍົມ. {GC 331.2}

## {GC 331.3}

ໃນເກືອບທຸກເມືອງມີຄົນກັບໃຈຍ້ອມຄຳເທດສະໜາຂອງເພິ່ນ, ເປັນຫຼັກ 10 ຫຼັກ ຊາວ ແລະ ບາງຄັ້ງ ຫຼັກ 100. ໃນຫຼາຍບ່ອນຄຣິສຕຽນເກືອບທຸກຄະນະຂອງນິກາຍໂປຣແຕັສຕັງໄດ້ເປີດປະຕູໂບດຕ້ອນຮັບໃຫ້ເພິ່ນເທດ, ສ່ວນຫຼາຍຄຳເຊີນໃຫ້ເທດສະໜາກໍມາຈາກສາສະໜາຈານຂອງຄຣິສຕະຈັກເຫຼົ່ານີ້. ເພິ່ນມີນະໂຍບາຍຢ່າງເດັດຂາດທີ່ຈະບໍ່ປະກາດໃນບ່ອນທີ່ບໍ່ໄດ້ຮັບເຊີນ, ແຕ່ບໍ່ຊ້າເພິ່ນພົບວ່າມີຄົນເຊີນຊວນຫຼາຍຈົນເພິ່ນສາມາດຕອບສະໜອງໄດ້ໜ້ອຍກວ່າເຄິ່ງໜຶ່ງຂອງຄຳເຊີນຊວນດັ່ງກ່າວ. ຫຼາຍຄົນທີ່ບໍ່ຍອມຮັບຄວາມຄິດເຫັນຂອງເພິ່ນໃນລາຍລະອຽດເລື່ອງເວລາຂອງການສະເດັດມາຄັ້ງທີ່ສອງຂອງພຣະຄຣິສກໍຍັງເຊື່ອໝັ້ນວ່າການສະເດັດມາຂອງພຣະອົງແນ່ນອນ ແລະ ໃກ້ເຂົ້າມາ, ພວກເຂົາຈຶ່ງຮູ້ສຶກວ່າຕ້ອງການຕຽມຕົວ. ໃນເມືອງໃຫຍ່ບາງແຫ່ງຜົນທີ່ເກີດຈາກການປະກາດຂອງເພິ່ນເຫັນໄດ້ຢ່າງຊັດເຈນ. ຄົນຂອງເບຍຂາຍເຫຼົ້າໄດ້ເຊົາຂາຍ ແລະ ປ່ຽນຮ້ານຂອງພວກເຂົາເປັນຫ້ອງປະຊຸມ; ບ່ອນພະນັນກໍຖືກຍົກເລີກ; ຄົນທີ່ບໍ່ເຊື່ອ, ຄົນລັດທິດິອິສ, ຄົນທີ່ເຊື່ອວ່າມະນຸດທຸກຄົນຈະລອດ ແລະ ແມ່ນແຕ່ຄົນບາບໜາທີ່ສຸດກໍໄດ້ຮັບການປະຕູຮູບປ່ຽນແປງ ເຊິ່ງບາງຄົນບໍ່ໄດ້ເຂົ້າຮ່ວມໃນການນະມັດສະການເປັນເວລາຫຼາຍປີ. ແຕ່ລະຄະນະນິກາຍກໍຈັດປຸຊຸມອະທິຖານໃນບ່ອນຕ່າງໆ ແລະ ເກືອບທຸກຊົ່ວໂມງ, ສ່ວນນັກທຸລະກິດກໍໄປປະຊຸມອະທິຖານໃນຊ່ວງພັກທ່ຽງເພື່ອອະທິຖານ ແລະ ສັນລະເສີນພຣະເຈົ້າ. ບໍ່ມີຄວາມຕື່ນເຕັ້ນຈົນເກີນໄປ, ແຕ່ຄົນທັງຫຼາຍມີຄວາມສະຫງົບໃຈ. ວຽກງານການປະກາດຂອງເພິ່ນເໝືອນກັບການປະກາດຂອງພວກນັກປະຕິຮູບສະໄໝຕອນຕົ້ນທີ່ເນັ້ນການສອນໃຫ້ຄົນເຂົ້າໃຈ ແລະ ການ ປຸກຈິດສຳນຶກຜິດຊອບ ຫຼາຍກວ່າການກະຕຸ້ນອາລົມໃຫ້ຄົນຄ້ອຍຕາມ. {GC 331.3}

## {GC 332.1}

ໃນປີ ຄ.ສ. 1833 ມິນເລີໄດ້ຮັບໃບອະນຸຍາດໃຫ້ເທດສະໜາໄດ້ຈາກຄຣິສຕະຈັກບັບຕິສ, ເຊິ່ງເພິ່ນກໍເປັນສະມາຊິກຂອງຄຣິສຕະຈັກນີ້. ມີສາສະໜາຈານຈຳນວນຫຼວງຫຼາຍໃນຄະນະດັ່ງກ່າວເຫັນດີເຫັນນຳກັບການປະກາດຂອງເພິ່ນ, ເພິ່ນຈຶ່ງປະກາດຕໍ່ໄປດ້ວຍການສະໜັບສະໜູນຢ່າງເປັນທາງການຈາກພວກເຂົາ. ເພິ່ນໄດ້ເດີນທາງໄປປະກາດຢ່າງບໍ່ຢຸດບໍ່ເຊົາ ເຖິງແມ່ນການປະກາດນັ້ນຈະຢູ່ແຕ່ໃນບັນດາລັດນິວອິງແລນ ແລະ ໃນເຂດກາງຂອງສະຫະລັດກໍຕາມ. ຄ່າໃຊ້ຈາຍທັງໝົດຂອງການປະການຫຼາຍປີນັ້ນມາຈາກຊັບສິນສ່ວນຕົວ ແລະ ຕໍ່ມາເມື່ອໄດ້ຮັບຄ່າເດີນທາງໄປປະກາດໃນບ່ອນທີ່ຮັບເຊີນ ຄ່າເດີນທາງເຫຼົ່ານັ້ນບໍ່ເຄີຍພໍສຳລັບຄ່າໃຊ້ຈ່າຍຕົວຈິງ. ດັ່ງນັ້ນແທນທີ່ວຽກງານການປະກາດຈະໄດ້ປະໂຫຍດໃນດ້ານການເງິນ ກັບເປັນພາລະໜັກໃຫ້ກັບຊັບສິນສ່ວນຕົວທີ່ຄ່ອຍໆ ຫຼຸດລົງໃນໄລຍະນີ້ແຫ່ງຊີວິດ. ເພິ່ນເປັນພໍ່ຂອງຄອບຄົວໃຫຍ່, ແຕ່ເນື່ອງຈາກເພິ່ນເປັນຄົນປະຫຍັດ ແລະ ເປັນຄົນດຸໝັ່ນ, ຜົນຜະລິດຈາກສວນໄຮ່ນາຂອງເພິ່ນຈຶ່ງພຽງພໍສຳລັບຕົນ ແລະ ຄອບຄົວ. {GC 332.1}

## {GC 333.1}

### ດາວຕົກຄັ້ງໃຫຍ່

ໃນປີ ຄ.ສ. 1833, 2 ປີຫຼັງຈາກມິນເລີເລີ່ມປະກາດຫຼັກຖານວ່າການສະເດັດມາຂອງພຣະຄຣິສນັ້ນໃກ້ເຂົ້າມາແລ້ວ, ໝາຍສຳຄັນອັນສຸດທ້າຍກໍເກີດຂຶ້ນຕາມທີ່ພຣະຜູ້ຊ່ອຍໃຫ້ລອດຊົງສັນຍາໄວ້ວ່າຈະຕ້ອງເກີດຂຶ້ນກ່ອນການສະເດັດມາຄ້ອງທີ່ 2 ຂອງພຣະອົງ. ພຣະເຢຊູຊົງກ່າວວ່າ: “ດວງດາວທັງຫຼາຍຈະຕົກລົງຈາກທ້ອງຟ້າ.” (ມັດທາຍ 24:29). ສ່ວນໂຢຮັນກໍຂຽນໃນພຣະທຳພຣະນິມິດຕາມນິມິດທີ່ເພິ່ນເຫັນເຖິງເຫດການອັນເປັນເຄື່ອງໝາຍນຂອງວັນສຳຄັນຂອງພຣະເຈົ້າວ່າ: “ດວງດາວທັງຫຼາຍໃນທ້ອງຟ້າກໍຕົກລົງເທິງແຜ່ນດິນ ເໝືອນດັ່ງໝາກເດື່ອດິບຕົກຫຼົ່ນລົງຈາກຕົ້ນ ເພາະລົມພະຍຸພັດ.” (ພຣະນິມິດ 6:13). ຄໍາພະຍາກອນນີ້ໄດສໍາເລັດຢ່າງໜ້າປະທັບໃຈເມື່ອດາວຕົກຄັ້ງໃຫຍ່ໃນວັນທີ 13 ພະຈິກປີ ຄ.ສ. 1833. ນັ້ນເປັນປາກົດການດາວຕົກທີ່ກວ້າງຂວາງ ແລະ ໜ້າປະຫຼາດໃຈທີ່ສຸດເທົ່າທີ່ມາການບັນທຶກໃນປະຫວັດສາດ; “ໃນເວລານັ້ນທ້ອງຟ້າທັງໝົດທົ່ວສະຫະລັດເໝືອນດັ່ງໄຟເຜົາເປັນເວລາຫຼາຍຊົ່ວໂມງ! ບໍ່ເຄີຍມີປາກົດການໃນທ້ອງຟ້າໃນປະເທດນີ້, ນັບຕັ້ງແຕ່ມີການຕັ້ງຫຼັກປັກຖານມາ ເຊິ່ງຄົນກຸ່ມໜຶ່ງເຝົ້າເບິ່ງດ້ວຍຄວາມອັດສະຈັນໃຈຢ່າງເລິກເຊິ້ງ ໃນຂະນະທີ່ອີກກຸ່ມໜຶ່ງເຫັນເປັນສິ່ງທີ່ໜ້າຢ້ານກົວທີ່ສຸດ.” “ຄວາມສວຍງາມຂອງເຫດການນັ້ນຍັງປະທັບໄວ້ໃນຄວາມຊົງຈຳຂອງຄົນຫຼວງຫຼາຍ…. ຝົນບໍ່ເຄີຍຕົກໜາຫຼາຍໄປກວ່າດາວຕົກດິນໃນຄາວນັ້ນ; ບໍ່ວ່າຈະທິດເໜືອ, ທິດໃຕ້, ຕາເວັນ ຫຼື ຕາເວັນຕົກກໍເໝືອນກັນ. ສະຫຼຸບວ່າ ທ້ອງຟ້າທັງໝົດເບິ່ງຄືວ່າກຳລັງເຄື່ອນໄຫວ…. ປາກົດການທີ່ເຫັນຢູ່ທົ່ວທະວີບອາເມຣິກາເໜືອກໍເປັນໄປຕາມທີ່ສາສະດາຈານສິນລິມັນ (Silliman) ບັນທຶກໄວ້ໃນປື້ມບັນທຶກປະຈຳຂອງເພິ່ນວ່າ:… ນັບຕັ້ງແຕ່ 2 ໂມງກາງຄືນສອດແຈ້ງທ້ອງຟ້າບໍ່ມີເມກເລີຍ ລົມກໍບໍ່ພັດ, ມີສາຍດາວຕົກອັນເຈີດຈ້າສະຫວ່າງສະໄຫວປາກົດຢູ່ທົ່ວທ້ອງຟັ້າຢ່າງບໍ່ຢຸດບໍ່ເຊົາ.” (ອາ. ເອັມ. ເດເວນ, ຄວາມກ້າວໜ້າຂອງອາເມຣິກາ; ຫຼື, ເຫດການທີ່ຍິ່ງໃຫຍ່ຂອງສະຕະວັດທີ່ສຳຄັນ່ທີ່ສຸດ, ບົດ 28, ວັກ 1–5). {GC 333.1}

## {GC 333.2}

“ແທ້ຈິງແລ້ວບໍ່ມີພາສາໃດທີ່ຈະສາມາດບັນຍາຍເຖິງຄວາມງົດງາມ ແລະ ຄວາມຍິ່ງໃຫຍ່ຂອງປາກົດການນັ້ນ…ສຳລັບຄົນທີ່ບໍ່ໄດ້ເຫັນເຫດການນັ້ນບໍ່ມີໃຜທີ່ສາມາດຈິນຕະນາການເຖິງຄວາມສະຫວ່າງສະໄຫວຂອງມັນໄດ້. ມັນເບິ່ງຄືວ່າດວງດາວທັງໝົດຂອງທ້ອງຟ້າໄດ້ມາໂຮມກັນຢູ່ໃກ້ຈຸດສູງສຸດ ແລ້ວກໍພຸ້ງກະຈາຍໄປຫາທຸກສ່ວນຂອງຂອບຟ້າພ້ອມໆ ກັນຢ່າງໄວວາດັ່ງສາຍຟ້າແມບໂດຍບໍ່ມອດລົງ; ຈາກນັ້ນກໍມີດາວຕົກນັບເປັນພັນໆ ດວງຕາມຮ່ອງຮອຍຂອງດາວຊຸດເດີມຢ່າງຮີບດ່ວນເໝືອນມັນຖືກສ້າງມາເພື່ອໂອກາດໃນຄັ້ງນັ້ນ.” (ເອຟ. ຣີດ, ໃນວາລະສານສະໜັບສະໜູນຄຣິສຕຽນ, 13 ທັນວາ ຄ.ສ. 1833). “ບໍ່ສາມາດມີປາກົດການທີ່ເໝືອນໝາກເດືອຖືກລົມແຮງພັດລົງມາໄດ້ດີໄປກວ່າປາກົດການໃນຄັ້ງນັ້ນ.” (ບົດຄວາມ “ຊາວນາຄົນຊະລາ”, ໃນໜັງສືພິມ ປອດແລນຍາມແລງ, ວັນທີ 26 ພະຈິກ ຄ.ສ. 1833). {GC 333.2}

## {GC 334.1}

ໃນວາລະສານການຄ້າຂອງນິວຢອກສະບັບວັນທີ 14 ພະຈິກ ຄ.ສ.1833 ມີບົດຄວາມຍາວກ່ຽວກັບປາກົດການອັນປະເສີດນີ້ເຊິ່ງມີຂໍ້ຄວາມວ່າ: “ຂ້າພະເຈົ້າຄິດວ່າ, ຄົງບໍ່ມີນັກປັດຊະຍາ ຫຼື ນັກວິຊາການຄົນໃດເຄີຍບັນທຶກເຫດການເໝືອນທີ່ເກີດຂຶ້ນຕອນເຊົ້າຂອງມື້ວານນີ້. ມີຜູ້ເຜີຍພຣະທຳ 1,800 ປີມາແລ້ວ ໄດ້ທຳນວາຍເຖິງເຫດການນີ້ລ່ວງໜ້າຢ່າງແມ່ນຢຳ; ຄືຖ້າເຮົາຈະຍອມຮັບວ່າການຕົກຂອງດວງດາວ ໝາຍເຖິງດາວຕົກນັ້ນເອງ ເຊິ່ງຖ້າຈະຕີຄວາມຕາມຕົວກໍບໍ່ສາມາດໝາຍເຖິງຢ່າງອື່ນໄດ້.” {GC 334.1}

## {GC 334.2}

ດ້ວຍເຫດນີ້ຈຶ່ງເປັນການປາກົດຂອງໝາຍສຳຄັນຕົວສຸດທ້າຍຂອງການສະເດັດມາຂອງພຣະເຢຊູ. ພຣະອົງຊົງເຕືອນພວກສາວົກຂອງພຣະອົງວ່າ: “ເມື່ອພວກເຈົ້າເຫັນເຫດການນັ້ນເກີດຂຶ້ນ ພວກເຈົ້າກໍຈະຮູ້ໄດ້ວ່າເວລາມາໃກ້ແລ້ວພ້ອມທີ່ຈະເກີດຂຶ້ນ.” (ມັດທາຍ 24:33). ຫຼັງຈາກໝາຍສຳຄັນເຫຼົ່ານີ້, ໂຢຮັນໄດ້ເຫັນເຫດການອັນຍິ່ງໃຫຍ່ທີ່ຈະເກີດຂຶ້ນຫຼັງຈາກນັ້ນ ຄືທ້ອງຟ້າມ້ວນກັບເໝືອນໜັງສືມ້ວນ ໃນຂະນະທີ່ແຜ່ນດິນໂລກສັ່ນສະເທືອນ, ພູເຂົາ ແລະ ເກາະທັງຫຼາຍ ກໍເຄື່ອນຍ້າຍໄປຈາກບ່ອນຂອງມັນ, ແລະ ຄົນຊົ່ວຮ້າຍພະຍາຍາມໜີຈາກບຸດມະນຸດດ້ວຍຄວາມສະທ້ານຢ້ານກົວ. (ເບິ່ງ ພຣະນິມິດ 6:12–17). {GC 334.2}

## {GC 334.3}

ຫຼາຍຄົນທີ່ໄດ້ເຫັນການຕົກຂອງດວງດາວຖືວ່າເປັນເຄື່ອງໝາຍປະກາດເຖິງການພິພາກສາທີ່ຈວນຈະເກີດຂຶ້ນ, “ເປັນການຊີ້ບອກລ່ວງໜ້າຢ່າງໜ້າຢຳເກງ ແລະ ເປັນໝາຍສຳຄັນແຫ່ງຄວາມເມດຕາວ່າ ວັນອັນສຳຄັນຍິ່ງໃຫຍ່ນັ້ນກຳລັງຈະມາເຖິງ.” (ບົດຄວາມ “ຊາວນາຄົນຊະລາ”, ໃນໜັງສືພິມ ປອດແລນຍາມແລງ, ວັນທີ 26 ພະຈິກ ຄ.ສ. 1833). ດັ່ງນັ້ນຄຳທັງຫຼາຍຈຶ່ງຫັນມາໃຫ້ຄວາມສົນໃຈກັບການສໍາເລັດຂອງຄຳພະຍາກອນ ແລະມີຫຼາຍຄົນຍອມຮັບເອົາການເຕືອນເລື່ອງການສະເດັດມາຄັ້ງທີ່ສອງຂອງພຣະຄຣິສ. {GC 334.3}

## {GC 334.4}

ໃນປີ ຄ.ສ. 1840 ມີການສໍາເລັດຂອງຄຳພະຍາກອນທີ່ໜ້າປະທັບໃຈອີກຢ່າງໜຶ່ງເກີດຂຶ້ນເຮັດໃຫ້ຄົນສົນໃຈຢ່າງກວ້າງຂວາງ. ໂຢສີຢາ ລິດຊ໌ ເປັນໜຶ່ງໃນແກ່ນນຳພວກສາສະໜາຈານທີ່ປະກາດການສະເດັດກັບມາຂອງພຣະຄຣິສ; ໃນປີ ຄ.ສ. 1838 ເພິ່ນຕີພິມຄຳອະທິບາຍພຣະນິມິດບົດທີ 9 ໂດຍທຳນວາຍໄວ້ວ່າອານາຈັກໂອໂຕມັນຂອງຊາວເທີກຈະໝົດອຳນາດລົງ. ອີງຕາມການຄິດໄລ່ຂອງລາວ, ອານາຈັກດັ່ງກ່າວຈະຖືກໂຄ່ນລົ້ມ “ປະມານເດືອນສິງຫາ ຄ.ສ. 1840,” ແລ້ວກ່ອນທີ່ຄຳພະຍາກອນຈະສຳເລັດເລັກນ້ອຍເພິ່ນຂຽນວ່າ: “ຖ້າຫາກວ່າໄລຍະ 150 ປີ ທໍາອິດໄດ້ສໍາເລັດລົງຕົງເວລາຢ່າງແມ່ນຢຳນັ້ນ ໂດຍທີ່ ດີໂກເຊ (Deacozes) ຂຶ້ນບັນລັງຕາມການອະນຸຍາດຈາກພວກຊາວເທີກ ແລະ ຖ້າເວລາ 391 ປີ ບວກກັບອີກ 15 ວັນເລີ່ມຕົ້ນໃນຕອນທ້າຍຂອງໄລຍະທໍາອິດ, ສະແດງວ່າ ມັນຈະສິ້ນສຸດລົງໃນວັນທີ 11 ສິງຫາ 1840; ສະນັ້ນພວກເຮົາສາມາດຄາດໝາຍວ່າ ໃນມື້ນັ້ນອໍານາດຂອງອານາຈັກໂອໂຕມັນໃນນະຄອນຄອນສະແຕນຕິນໂອເປິນຈະຖືກໂຄ້ນລົງ. ຂ້າພະເຈົ້າເຊື່ອວ່າຈະເກີດຂຶ້ນຕາມນີ້ເລີຍ.” (ໂຢສີຢາ ລິດຈ໌, ໃນວາລະສານໝາຍສຳຄັນແຫ່ງຍຸກສະໄໝ ແລະ ການຕີຄວາມຄໍາພະຍາກອນ, ວັນທີ 1 ສິງຫາ ຄ.ສ.1840). {GC 334.4}

## {GC 335.1}

### ເຫດການເກີດຂຶ້ນຕາມທີ່ທຳນວາຍໄວ້

ໃນເວລາທີ່ລະບຸໄວ້, ຄະນະທູດຂອງຕຸຣະກີໄດ້ຍອມຮັບການປົກປ້ອງຄຸ້ມຄອງຈາກປະເທດພັນທະມິດຂອງເອີຣົບ; ດັ່ງນັ້ນຈຶ່ງໄດ້ມອບຕົນເອງໃຫ້ຢູ່ພາຍໃຕ້ການຄວບຄຸມຂອງບັນດາປະເທດຄຣິສຕຽນ. ເຫດການດັ່ງກ່າວເປັນການສໍາເລັດຂອງຄຳພະຍາກອນຕົວຕົວຕາມທີ່ຂຽນໄວ້. ເມື່ອຂ່າວເລື່ອງນີ້ຖືກເຜີຍແຜ່ອອກໄປ ມີຄົນຫຼວງຫຼາຍເຊື່ອໝັນວ່າ ຫຼັກການທີ່ມິນເລີກັບພັກພວກໃຊ້ໃນການຕີຄວາມໝາຍຂອງຄຳພະຍາກອນນັ້ນຖືກຕ້ອງ, ສິ່ງນີ້ຈຶ່ງເປັນແຮງສະໜັບສະໜູນແກການປະກາດເລື່ອງການສະເດັດກັບມາຂອງພຣະຄຣິສ. ຜູ້ຊາຍບາງຄົນທີ່ມີການສຶກສາ ແລະ ມີຕຳແໜ່ງຮັບຜິດຊອບກໍມາຮ່ວມທີມງານກັບມິນເລີ ທັງໃນການເທດສະໜາ ແລະ ໃນການຕີພິມຄຳສອນຂອງເພິ່ນ; ດັ່ງນັ້ນ, ລະຫວ່າງປີ ຄ.ສ. 1840 ເຖິງ ປີ 1844 ວຽກງານການປະກາດດັ່ງກ່າວຈຶ່ງໄດ້ຂະຫຍາຍອອກຢ່າງໄວວາ. {GC 335.1}

## {GC 335.2}

ວິນລຽມ ມິນເລີ ເປັນຄົນມີພະລັງສະໝອງທີ່ໄດ້ຮັບການເຝິກຝົນດ້ວຍການຄິດ ແລະ ການຄົ້ນຄວ້າ; ນອກຈາກນັ້ນ ເພິ່ນຍັງໄດ້ຮັບສະຕິປັນຍາຈາກສະຫວັນດ້ວຍການຕິດສະໜິດກັບພຣະເຈົ້າຜູ້ຊົງເປັນແຫຼ່ງປັນຍາ. ເພິ່ນເປັນຄົນທ່ຽງທຳ ແລະ ເປັນທີ່ນັບໜ້າຖືຕາໃນທຸກບ່ອນທີ່ເຫັນຄຸນຄ່າຂອງອຸປະນິໄສທີ່ສັດຊື່ ແລະ ສິນທຳອັນດີງາມ. ເພິ່ນເປັນຄົນໃຈເມດຕາຢ່າງແທ້ຈິງ ແລະ ເປັນຄົນຖ່ອມຕົວຕາມແບບຂອງຄຣິສຕຽນ ທັງເປັນຄົນທີ່ສາມາດຄວບຄຸມຕົວເອງ, ເອົາໃຈໃສ່ ແລະ ມີຄວາມຮັກຕໍ່ທຸກຄົນ, ພ້ອມທີ່ຈະຟັງຄວາມຄິດເຫັນ ແລະ ພິຈາລະນາເຫດຜົນຂອງຄົນອື່ນ. ເພິ່ນມີຈິດໃຈສະຫງົບ ແລະ ບໍ່ໄດ້ອາລົມຮ້ອນໃນຂະນະທີ່ທົດສອບທິດສະດີ ແລະ ຄໍາສອນທຸກຢ່າງໂດຍພຣະຄໍາຂອງພຣະເຈົ້າ; ການໃຊ້ເຫດຜົນຢ່າງຮອບຄອບ ແລະ ການຮູ້ພຣະຄຳພີຢ່າງຄົບຖ້ວນເຮັດໃຫ້ເພິ່ນສາມາດເປີດໂປ່ງ ແລະ ປະຕິເສດຄວາມເທັດ. {GC 335.2}

## {GC 335.3}

ແຕ່ໃນຂະນະດຽວກັນ ມີຄົນຕໍ່ຕ້ານວຽກງານການປະກາດຂອງເພິ່ນຢ່າງ(ຂົມຂື່ນ/ຮ້າຍກາດ). ເຊັ່ນດຽວກັບສະໄໝພວກນັກປະຕິຮູບລຸ້ນກ່ອນໆ, ຜູ້ສອນສາສະໜາທີ່ສັງຄົມນິຍົມຊົມຊອບກໍບໍ່ໄດ້ຮັບຄວາມຈິງທີ່ເພິ່ນສອນ. ເນື່ອງຈາກຄົນເຫຼົ່ານີ້ບໍ່ມີພຣະຄຳພີຮອງຮັບຈຸດຢືນຂອງຕົນ, ພວກເຂົາຈຶ່ງຍຶດເອົາຖ້ອຍຄຳ ແລະ ຄຳສອນຂອງມະນຸດ ແລະ ທຳນຽມຂອງຄຣິສຕຽນສະໄໝບູຮານ. ແຕ່ພຣະຄໍາຂອງພຣະເຈົ້າເປັນພະຍານດຽວທີ່ຜູ້ສອນຄວາມຈິງເລື່ອງການສະເດັດກັບມາຍອມຮັບໄດ້. ຄຳຂວັນພວກເຂົາຄື “ພຣະຄຳພີພຽງຢ່າງດຽວເທົ່ານັ້ນ.” ໃນເມື່ອຝ່າຍທີ່ຕໍ່ຕ້ານຂາດພຣະຄຳພີສະໜັບສະໜູນ ພວກເຂົາຈຶ່ງໃຊ້ການເຍາະເຍີ້ຍຫົວຂວັນແທນ. ມີການທຸ້ມເທເວລາ, ຊັບສິນ ແລະ ຄວາມສາມາດ ເພື່ອປ້າຍສີຄົນບໍຣິສຸດທີ່ມີຄວາມຜິດຢູ່ພຽງຂໍ້ດຽວ ນັ້ນຄືພວກເຂົາເຝົ້າລໍຄອຍການສະເດັດກັບມາຂອງອົງພຣະຜູ້ເປັນເຈົ້າຂອງຕົນ, ພະຍາຍາມໃຊ້ຊີວິດຢ່າງບໍຣິສຸດ ແລະ ຊັກຊວນຄົນອື່ນໃຫ້ຕຽມພ້ອມສໍາລັບການສະເດັດມາຂອງພຣະອົງ. {GC 335.3}

## {GC 336.1}

ຄົນທີ່ຕໍ່ຕ້ານນັ້ນມິຄວາມພະຍາຍາມຢ່າງພາກພຽນທີ່ຈະດຶງຄວາມສົນໃຈຂອງປະຊາຊົນອອກຈາກເລື່ອງການສະເດັດກັບມາຂອງພຣະຄຣິສ. ພວກເຂົາສອນວ່າການສຶກສາຄຳພະຍາກອນທີ່ກ່ຽວຂ້ອງກັບການສະເດັດກັບມາຂອງພຣະຄຣິສ ແລະ ການສິ້ນໂລກເປັນຄວາມບາບ ແລະ ເປັນເລື່ອງທີ່ໜ້າອັບອາຍ. ພວກສາສະໜາຈານທີ່ໄດ້ຮັບຄວາມນິຍົມຊົມຊອບຈາກຄົນໃນສັງຄົມຈຶ່ງທຳລາຍຄວາມເຊື່ອໃນພຣະຄໍາຂອງພຣະເຈົ້າຢ່າງນີ້ແຫຼະ. ຄໍາສອນຂອງພວກເຂົາເປັນເຫດໃຫ້ຄົນບໍ່ເຊື່ອໃນພຣະເຈົ້າ ແລະ ມີຫຼາຍຄົນປ່ອຍຕົວເອງໃຫ້ເຮັດຕາມຄວາມປາຖະໜາຊົ່ວຂອງຈິດໃຈ. ແລ້ວຄົນທີ່ຢູ່ເບື້ອງຫຼັງຄວາມຊົ່ວເຫຼົ່ານີ້ກໍມາໂຍນຄວາມຜິດໃຫ້ກັບພວກກຸ່ມແອັດເວັນຕິສທີ່ກຳລັງລໍຖ້າການສະເດັດກັບມາຂອງພຣະເຢຊູ. {GC 336.1}

## {GC 336.2}

ເຖິງແມ່ນວ່າມີປັນຍາຊົນມາຟັງມິນເລີດ້ວຍໃຈຈົດຈໍ່ເຕັມຫ້ອງປະຊຸມຢູ່ເລື້ອຍໆ ແຕ່ພວກໜັງສືພິມຄຣິສຕຽນບໍ່ສູ່ໄດ້ຂຽນເຖິງເພິ່ນນອກຈາກຈະເປັນການປະນາມເຍາະເຍີ້ຍ. ຄົນທີ່ບໍ່ເອົາໃຈໃສ່ ແລະ ຄົນຊົ່ວເຫັນທ່າທີຂອງພວກຜູ້ນຳສາສະໜາແລ້ວ ຈຶ່ງຮູ້ສຶກໃຈກ້າຂຶ້ນມາ; ພວກເຂົາຈຶ່ງລໍ້ລຽນຢ່າງເສຍຫາຍ ແລະ ເວົ້າຄຳຄົມຄາຍເພື່ອປະໝາດຢ່າງຕ່ຳຊ້າ; ທັງໝົດນີ້ກໍເພື່ອດູຖູກມິນເລີ ແລະ ວຽກງານການປະກາດຂອງເພິ່ນ. ມິນເລີຜູ້ຊາຍຜົມຫງອກໄດ້ປະເຮືອນຊານອັນສະດວກສະບາຍເພື່ອໄປຕາມເມືອງຕ່າງໆ ດ້ວຍທຶນຂອງຕົນເອງ ແລະ ເຮັດວຽກຢ່າງບໍ່ຢຸດບໍ່ເຊົາເພື່ອເຕືອນຊາວໂລກເຖິງການພິພາກສາທີ່ໃກ້ຈະມາເຖິງນັ້ນ, ແຕ່ເພິ່ນກັບຖືກຄົນອື່ນປະນາມເຍາະເຍີ້ຍ ແລະ ຖືກໃສ່ຮ້າຍວ່າເປັນຄົນບ້າສາສະໜາ, ເປັນຕົວຫຼອກລວງ ແລະ ເປັນກະຕ່າຍຕື່ນຕູມສະໝອງຂີ້ເລື້ອຍ. {GC 336.2}

## {GC 336.3}

ແຕ່ຄົນອອກມາສະແດງຄວາມບໍ່ພໍໃຈ ແລະ ປະນາມການຫົວຂວັນ ແລະ ການໃສ່ຮ້າຍປ້າຍສີຢ່າງບໍ່ເປັນຄວາມຈິງນີ້, ແມ່ນແຕ່ໜັງສືພິມທົ່ວໄປຍັງປະນາມການເຍາະເຍ້ຍດັ່ງກ່າວ. ມີຊາວໂລກກ່າວວ່າ ການທີ່ຈະເຍາະເຍີ້ຍຫົວຂວັນ “ບຸກຄົນທີ່ສະຫງ່າຜ່າເຜີຍ ແລະ ໜ້າຢຳເກງເຊັ່ນນີ້ ບໍ່ແມ່ນການທຳລາຍຄວາມຮູ້ສຶກຂອງຜູ້ທີ່ສະໜັບສະໜູນເພິ່ນເທົ່ານັ້ນ” ແຕ່ເປັນການ “ໝິ່ນປະໝາດວັນພິພາກສາ, ເປັນການຫົວຂວັນອົງພຣະຜູ້ເປັນເຈົ້າເອງ ແລະ ເປັນການດູຖູກການພິພາກສາອັນເປັນຕາໜ້າຢ້ານກົວຂອງພຣະອົງ.” (ບຼິສ, ໜ້າ 183). {GC 336.3}

## {GC 336.4}

ມານຊາຕານຜູ້ຍຸຍົງໃຫ້ເກີດຄວາມຊົ່ວຮ້າຍທັງມວນບໍ່ພຽງແຕ່ພຍາຍາມຕໍ່ຕ້ານການປະກາດເລື່ອງການສະເດັດກັບມາຂອງພຣະຄຣິສ ແຕ່ມັນພະຍາຍາມທຳລາຍຜູ້ປະກາດໄປດ້ວຍ. ມິນເລີໄດ້ເອາສັດຈະທຳໃນພຣະຄຳພີມາປັບໃຊ້ກັບຊີວິດຈິງຂອງຜູ້ຟັງ, ທັງໄດ້ກ່າວປະນາມຄວາມຜິດບາບ ແລະ ສອນໃຫ້ພວກເຂົາບໍ່ໄວ້ວາງໃຈໃນຕົນເອງ, ແຕ່ຖ້ອຍຄຳອັນກົງໄປກົງມາ ແລະ ກົງປະເດັນຂອງເພິ່ນເຮັດໃຫ້ບາງຄົນກຽດຊັງ. ການທີ່ສະມາຊິກຄຣິສຕະຈັກຕໍ່ຕ້ານຄຳສອນຂອງເພິ່ນ ເຮັດໃຫ້ຄົນທີ່ບໍ່ມີສາສະໜາຍິ່ງກ້າຫານທີ່ຈະເຮັດຮຸນແຮງກວ່າເກົ່າ; ພວກຝ່າຍສັດຕູວາງແຜນໝາຍເອົາຊີວິດຂອງມິນເລີໃນຂະນະທີ່ເພິ່ນອອກຈາກຫ້ອງປະຊຸມ. ແຕ່ທູດສະຫວັນຜູ້ບໍຣິສຸດໄດ້ຢູ່ທີ່ນັ້ນ; ມີທູດສະຫວັນອົງໜຶ່ງໃນຮູບຮ່າງຂອງມະນຸດໄດ້ຈັບແຂນຂອງມິນເລີຜູ້ຮັບໃຊ້ຂອງພຣະເຈົ້າ ແລະ ນຳເພິ່ນຜ່ານຝູງຄົນທີ່ໃຈຮ້າຍດັ່ງກ່າວ. ວຽກງານຂອງເພິ່ນຍັງບໍ່ທັນສໍາເລັດເທື່ອ, ຊາຕານ ແລະ ຜູ້ຮັບໃຊ້ຂອງມັນຈຶ່ງຕ້ອງຜິດຫວັງທີ່ແຜນການຫຼົ້ມເຫຼວ. {GC 336.4}

## {GC 337.1}

### ບາງຄົນສົນໃຈ ບາງຄົນບໍ່ເຊື່ອ

ເຖິງແມ່ນຈະມີການຕໍ່ຕ້ານຄັດຄ້ານກໍຕາມ, ແຕ່ຄວາມສົນໃຈໃນເລື່ອງການສະເດັດກັບມາຂອງພຣະຄຣິສໄດ້ເພີ່ມທະວີຂຶ້ນຢ່າງຕໍ່ເນື່ອງ. ຕອນເລີ່ມຕົ້ນມີຄົນຟັງເປັນຫຼັກຊາວຫຼັກຮ້ອຍ ແຕ່ບັດນີ້ມີຄົນມາເປັນຫຼັກພັນ. ຄຣິສຕະຈັກຕ່າງໆ ມີສະມາຊິກເພີ່ມຫຼາຍ ແຕ່ເມື່ອເວລາຜ່ານໄປ ກໍມີກະແສຕໍ່ຕ້ານແມ່ນແຕ່ສະມາຊິກໃໝ່ເຫຼົ່ານັ້ນ ແລະ ຄຣິສຕະຈັກທັງຫຼາຍກໍເລີ່ມມີມາດຕະການລົງໂທດຜູ້ທີ່ຮັບເອົາຄຳສອນຂອງມິນເລີ. ມິນເລີຂຽນຕອບໂຕ້ການກະທໍາດັ່ງກ່າວຂອງຄຣິສຕະຈັກທຸກຄະນະນິກາຍ ໂດຍຮຽກຮ້ອງວ່າ ຖ້າຄຳສອນຂອງເພິ່ນເປັນຄວາມເທັດ ກໍຂໍໃຫ້ພິສູດໃຫ້ເຫັນຈາກພຣະຄຳພີ. {GC 337.1}

## {GC 337.2}

ເພິ່ນກ່າວວ່າ: “ມີຫຍັງແດ່ທີ່ພວກເຮົາເຊື່ອທີ່ພຣະຄຳຂອງພຣະເຈົ້າບໍ່ໄດ້ສັ່ງໃຫ້ເຊື່ອ? ທ່ານທັງຫຼາຍເອງຍອມຮັບວ່າພຣະຄຳຂອງພຣະເຈົ້າເປັນບັນທັດຖານພຽງຢ່າງດຽວແຫ່ງຄວາມເຊື່ອ ແລະ ການປະພຶດປະຕິບັດຂອງເຮົາບໍ່ແມ່ນບໍ?” ພວກເຮົາໄດ້ເຮັດຫຍັງແດ່ທີ່ຄວນໄດ້ຮັບການປະນາມຢ່າງຮຸນແຮງເຊັ່ນນີ້ໃນຄຳເທດສະໜາ ແລະ ໃນໜັງສືພິມ? ພວກເຮົາມີຄວາມຜິດຢ່າງໃດທີ່ພວກທ່ານຮູ້ສຶກວ່າການຂັບໄລ່ພວກເຮົາ [ຄືພວກແອັດເວັນຕິສ] ຈາກຄຣິສຕະຈັກ ແລະ ຈາກການກຸ່ມນະມັດສະການຂອງທ່ານເປັນສິ່ງທີ່ຖືກຕ້ອງ?” “ຖ້າພວກເຮົາຜິດຈິງ ກໍຂໍຈົ່ງຊ່ວຍສະແດງໃຫ້ພວກເຮົາເຫັນວ່າມັນຜິດຢູ່ໃສ. ສະແດງໃຫ້ພວກເຮົາເຫັນຈາກພຣະຄໍາຂອງພຣະເຈົ້າວ່າເຮົາເຊື່ອຄວາມເທັດຢູ່ປະການໃດແດ່; ການເຍາະເຍີ້ຍບໍ່ສາມາດໂນ້ມນ້າວພວກເຮົາໄດ້ດອກ, ພວກເຮົາໄດ້ຮັບການເຍາະເຍີຍພຽງພໍແລ້ວ ມີແຕ່ພຣະຄຳຂອງພຣະເຈົ້າເທົ່ານັ້ນທີ່ສາມາດປ່ຽນຄວາມຄິດເຫັນຂອງພວກເຮົາໄດ້. ພວກເຮົາໄດ້ພິຈາລະນາຫຼັກຖານໃນພຣະຄຳພີດ້ວຍຄວາມຕັ້ງໃຈ ແລະ ການອະທິຖານຈຶ່ງມາເຖິງຂໍ້ສະຫຼຸບຂອງພວກເຮົາ.” (ບຼິສ, ໜ້າ 250, 252). {GC 337.2}

## {GC 337.3}

ໃນແຕ່ລະຍຸກສະໄໝພຣະເຈົ້າຊົງຕັກເຕືອນຊາວໂລກຜ່ານຜູ້ຮັບໃຊ້ຂອງພຣະອົງ ແຕ່ຜູ້ຮັບໃຊ້ເຫຼົ່ານັ້ນກັບຖືກຄົນອື່ນສົງໄສ ແລະ ບໍ່ເຊື່ອ. ເມື່ອຄົນກ່ອນນ້ຳຖ້ວມໂລກເຮັດຄວາມຊົ່ວຊ້າຈົນພຣະເຈົ້າຊົງນ້ຳມາຖ້ວມໂລກ, ພຣະອົງຊົງເຕືອນກ່ອນ ໃຫ້ພວກເຂົາຮູ້ເຖິງພຣະປະສົງຂອງພຣະອົງ ແລະ ມີໂອກາດຫັນຈາກທາງຊົ່ວຮ້າຍຂອງຕົນ. ສຽງການຕັກເຕືອນນັ້ນກ້ອງຢູ່ໃນຫູຂອງພວກເຂົາເປັນເວລາ 120 ປີ ຂໍໃຫ້ພວກເຂົາກັບໃຈກ່ອນຄວາມໂກດຮ້າຍຂອງພຣະເຈົ້າຈະທຳລາຍພວກເຂົາ. ແຕ່ເຂົາທັງຫຼາຍກັບຟັງຄຳເຕືອນນັ້ນວ່າເປັນນິຍາຍ ຈຶ່ງບໍ່ເຊື່ອ ແລະ ຍິ່ງມີຄວາມໜ້າດ້ານໃນການເຮັດຊົ່ວ; ພວກເຂົາເຍາະເຍີ້ຍຜູ້ຮັບໃຊ້ຂອງພຣະເຈົ້າ ແລະ ດູຖູກຄຳຂໍຮ້ອງຂອງເພິ່ນ, ແຖມຍັງຫາວ່າເພິ່ນເປັນຄົນປະໝາດ, ເພາະວ່າຊາຍຄົນໜຶ່ງຈະບັງອາດຢືນຂຶ້ນຕໍ່ຕ້ານບຸກຄົນສຳຄັນທັງຫຼາຍຂອງໂລກນີ້ໄດ້ແນວໃດ? ຖ້າຂ່າວສານຂອງໂນອາເປັນຄວາມຈິງເປັນຫຍັງມະນຸດທຸກຄົນຈຶ່ງບໍ່ເຫັນ ແລະ ເຊື່ອ? ຂໍ້ຄິດຂອງຊາຍຄົນໜຶ່ງຕໍ່ກັບສະຕິປັນຍາຂອງຄົນນັບໝື່ນນັບແສນ! ພວກເຂົາບໍ່ຍອມຮັບຄໍາເຕືອນ ແລະ ບໍ່ຍອມເຂົ້າລີ້ໄພຢູ່ໃນເຮືອ. {GC 337.3}

## {GC 338.1}

ຜູ້ທີ່ເຍາະເຍີ້ຍເຫຼົ່ານັ້ນໄດ້ຊີ້ໄປຍັງທຳມະຊາດໃຫ້ເບິ່ງລະດູການທີ່ຜ່ານໄປຕາມປົກກະຕິຂອງມັນ, ຟ້າສີຄາມສົດໃສທີ່ບໍ່ເຄີຍມີຝົນຕົກຈັກເທື່ອ ແລະ ທົ່ງຫຍ້າຂຽວສະອຸ່ມທີ່ຮັບການຫົດນ້ຳຈາກນ້ຳໝອກໃນກາງຄືນ ແລ້ວຈຶ່ງຮ້ອງອອກມາວ່າ: “ລາວເວົ້າເປັນຄຳອຸປະມາບໍ່ແມ່ນບໍ່?” ພວກເຂົາກຽດຊັງຜູ້ປະກາດແຫ່ງຄວາມຊອບທຳ ແລະ ຫາວ່າເພິ່ນເປັນພວກກະຕ່າຍຕື່ນຕູມ; ຈາກນັ້ນພວກເຂົາກໍຍິ່ງສະແຫວງຫາຂອງບັນເທິງ ແລະ ຍິ່ງຕັ້ງໃຈເຮັດຊົ່ວຫຼາຍກວ່າເກົ່າ. ແຕ່ການທີ່ພວກເຂົາບໍ່ເຊື່ອບໍ່ສາມາດຂັດຂວາງເຫດການທີ່ທຳນວາຍໄວ້. ພຣະເຈົ້າຊົງອົດທົນຕໍ່ຄວາມຊົ່ວຮ້າຍຂອງພວກເຂົາເປັນເວລາດົນນານ ແລະໂອກາດພຽງພໍທີ່ຈະກັບໃຈ; ແຕ່ເມື່ອເຖິງເວລາທີ່ກຳນົດການພິພາກສາລົງໂທດກໍຕົກໃສ່ຄົນເຫຼົ່ານັ້ນທີ່ປະຕິເສດພຣະເມດຕາຂອງພຣະອົງ. {GC 338.1}

## {GC 338.2}

### ຊົງທຳນວາຍວ່າຈະມີຄົນເຍາະເຍີ້ຍ

ພຣະຄຣິສຊົງກ່າວວ່າຈະມີຄົນບໍ່ເຊື່ອເລື່ອງການສະເດັດກັບມາຂອງພຣະອົງຄ້າຍຄືກັບໃນສະໄໝຂອງໂນອາ. ພຣະຜູ້ຊ່ວຍໃຫ້ລອດຊົງກ່າວວ່າ, ຄົນໃນສະໄໝໂນອາບໍ່ຮູ້ເລີຍຈົນກວ່ານ້ຳຖ້ວມມາກວາດພວກເຂົາໄປແລ້ວສັນໃດ “ເມື່ອບຸດມະນຸດມາ ກໍຈະເປັນດັ່ງນັ້ນແຫລະ” (ມັດທາຍ 24:39). ເມື່ອຄົນທີ່ໄດ້ນາມຊື່ວ່າເປັນຄົນຂອງພຣະເຈົ້າແຕ່ຮ່ວມເປັນໜຶ່ງດຽວກັບຊາວໂລກ, ໃຊ້ຊີວິດຢ່າງຊາວໂລກ ແລະ ຫາຄວາມບັນເທິງຈາກສິ່ງທີ່ພຣະເຈົ້າຊົງຫ້າມ; ເມື່ອຄຣິສຕະຈັກໄປຮຽນແບບຄວາມຫຼູຫຼາຟຸ້ມເຟື້ອຍຂອງທາງຊາວໂລກ; ເມື່ອສຽງລະຄັງດັງໂຄງເຄງເພື່ອສະຫຼອງການແຕ່ງງານ ແລະ ຄົນທັງຫຼາຍກຳລັງເບິ່ງອອກໄປໃນອະນາຄົດອັນໄກວ່າຈະມີວາມຈະເລີນຮຸ່ງເຮືອງໃນໂລກ; ເມື່ອນັ້ນແຫຼະ ພາບອັນແສງສີໃສ ແລະ ຄວາມຫວັງອັນຫຼອກລວງຈະດັບສູນຢ່າງກະທັນຫັນເໝືອນຟ້າແມບຟ້າຜ່າ. {GC 338.2}

## {GC 339.1}

ພຣະເຈົ້າສົ່ງຜູ້ຮັບໃຊ້ຂອງພຣະອົງທີ່ຊັງເລືອກໄວ້ເພື່ອປະກາດເຕືອນວ່າ ການພິພາກສາຄັ້ງສຸດທ້າຍໃກ້ເຂົ້າມາເໝືອນດັ່ງທີ່ພຣະອົງຊົງໃຊ້ໂນອາໃຫ້ເຕືອນຊາວໂລກເລື່ອງນ້ຳຖ້ວມ. ແລ້ວຄົນໃນສະໄໝຂອງໂນອາໄດ້ຫົວຂວັນຄຳທຳນວາຍຂອງເພິ່ນທີ່ປະກາດເລື່ອງຄວາມຊອບທຳຢ່າງໃດ ມີຫຼາຍຄົນໃນສະໄໝຂອງມິນເລີລວມເຖິງຄົນທີ່ມີຊື່ວ່າເປັນຄົນຂອງພຣະເຈົ້າບາງຄົນທີ່ຫົວຂວັນຄຳຕັກເຕືອນຂອງເພິ່ນຢ່າງນັ້ນ. {GC 339.1}

## {GC 339.2}

ເປັນຫຍັງຄຣິສຕະຈັກທັງຫຼາຍຈຶ່ງບໍ່ຕ້ອນຮັບຄໍາສອນ ແລະ ຄຳເທດສະໜາເລື່ອງການສະເດັດມາຄັ້ງທີ່ສອງຂອງພຣະຄຣິສ? ສຳລັບຄົນຊົ່ວ ການສະເດັດກັບມາຂອງພຣະອົງເປັນເລື່ອງຂອງຄວາມທຸກ ແລະ ຄວາມພິນາດ ແຕ່ສຳລັບຄົນຊອບທຳມັນເປັນເລື່ອງແຫ່ງຄວາມຫວັງ ແລະ ຄວາມຊົມຊື່ນຍິນດີ. ຄົນສັດຊື່ຂອງພຣະເຈົ້າໃນທຸກຍຸກທຸກສະໄໝໄດ້ໜຸນໃຈກັນແລະກັນດ້ວຍຄວາມຈິງອັນສຳຄັນເລື່ອງການສະເດັດກັບມາຂອງພຣະເຢຊູ; ແລ້ວເປັນຫຍັງຄົນທີ່ໄດ້ຊື່ວ່າເປັນຄົນຂອງພຣະເຈົ້າຈຶ່ງຖືວ່າເລື່ອງດັ່ງກ່າວ “ເປັນດັ່ງຫີນທີ່ໃຫ້ປະຊາຊົນຕຳສະດຸດ ແລະເປັນດັ່ງແຮ້ວທີ່ຈະດັກຈັບເອົາ” (ເອຊາຢາ 8:14) ເໝືອນຄົນຢິວທີ່ປະຕິເສດພຣະເຢຊູ. ແມ່ນອົງພຣະຜູ້ເປັນເຈົ້າເອງທີ່ຊົງສັນຍາກັບພວກສາວົກຂອງພຣະອົງວ່າ: “ເມື່ອເຮົາໄປຈັດຕຽມບ່ອນໄວ້ສຳລັບພວກເຈົ້າແລ້ວ ເຮົາຈະກັບຄືນມາຮັບເອົາພວກເຈົ້າໄປຢູ່ກັບເຮົາ.” (ໂຢຮັນ14:3). ແມ່ນພຣະຜູ້ຊ່ອຍໃຫ້ລອດເອງທີ່ແສນເມດຕາ ຜູ້ຊົງເຫັນວ່າ ຜູ້ເຊື່ອຕິດຕາມພຣະອົງຈະຮູ້ສຶກເປົ່າປ່ຽວດຽວດາຍ ແລະ ມີຄວາມໂສກເສົ້າ, ພຣະອົງຈຶ່ງຊົງໃຊ້ທູດສະຫວັນມາເພື່ອປອບໂຍນພວກເຂົາໂດຍຢືນຢັນວ່າພຣະອົງຈະສະເດັດກັບມາອີກເໝືອນດັ່ງທີ່ພຣະອົງສະເດັດຂຶ້ນໄປສະຫວັນ. ໃນຂະນະທີ່ພວກສາວົກຢືນຈ້ອງເບິ່ງໄປໃນທ້ອງຟ້າເພື່ອຈະໄດ້ເຫັນພຣະອົງຜູ້ທີ່ພວກເຂົາຮັກອີກຄັ້ງສຸດທ້າຍ, ກໍຕົກໃຈເມື່ອໄດ້ຍິນສຽງກ່າວວ່າ: “ຊາວຄາລີເລເອີຍ, ເປັນຫຍັງພວກເຈົ້າຈຶ່ງຢືນເບິ່ງທ້ອງຟ້າ? ພຣະເຢຊູເຈົ້າອົງນີ້ທີ່ຖືກຮັບໄປຈາກພວກເຈົ້າ ຂຶ້ນສູ່ສະຫວັນແລ້ວ ພຣະອົງຈະມາປາກົດຢ່າງທີ່ພວກເຈົ້າໄດ້ເຫັນພຣະອົງຂຶ້ນສູ່ສະຫວັນນັ້ນແຫຼະ.” (ກິດຈະການ 1:11). ພວກເຂົາມີຄວາມຫວັງຂຶ້ນໃໝ່ເມື່ອໄດ້ຍິນຄຳຂອງທູດສະຫວັນ. ພວກສາວົກຈຶ່ງ “ກັບຄືນເມືອນະຄອນເຢຣູຊາເລັມ ດ້ວຍຄວາມຊົມຊື່ນຍິນດີອັນໃຫຍ່. ພວກເພິ່ນໄດ້ສືບຕໍ່ຢູ່ໃນບໍລິເວນພຣະວິຫານທຸກວັນ ເພື່ອສັນລະເສີນ ແລະໂມທະນາຂອບພຣະຄຸນພຣະເຈົ້າ.” (ລູກາ 24:52, 53). ເຂົາທັງຫຼາຍບໍ່ໄດ້ຊື່ນຊົມຍິນດີຍ້ອນພຣະເຢຊູໄດ້ຖືກແຍກອອກຈາກພວກເຂົາ ແລະ ພວກເຂົາຖືກປະໄວ້ໃຫ້ດີ້ນລົນກັບການທົດລອງ ແລະ ການລໍ້ລວງຂອງໂລກ, ແຕ່ພວກສາວົກເຫຼົ່ານັ້ນມີຄວາມຊົມຊື່ນຍິນດີຍ້ອນຄຳຢືນຢັນຂອງທູດສະຫວັນວ່າພຣະອົງຈະສະເດັດກັບມາອີກ. {GC 339.2}

## {GC 339.3}

ການປະກາດຂ່າວເລື່ອງການສະເດັດມາຂອງພຣະຄຣິສໃນເວລານີ້ຄວນເປັນເລື່ອງທີ່ໜ້າຍິນດີເໝືອນໃນຕອນທີ່ພວກທູດສະຫວັນປະກາດຂ່າວນັ້ນໃຫ້ພວກຜູ້ລ້ຽງແກະໃນເມືອງເບັດເລເຮັມ. ຜູ້ທີ່ຮັກພຣະຜູ້ຊ່ອຍໃຫ້ລອດຢ່າງແທ້ຈິງຈະມີຄວາມໜ້າຊື່ນໃຈບານເມື່ອຄິດເຖິງການສະເດັດກັບມາຂອງພຣະອົງຜູ້ເປັນສູນກາງຄວາມຫວັງໃນຊີວິດນິຣັນຂອງພວກເຂົາ; ຂ່າວເລື່ອງການສະເດັດມານີ້ມີພື້ນຖານມາຈາກພຣະຄຳພີ; ເມື່ອພຣະອົງສະເດັດມາເປັນຄັ້ງທີສອງນີ້ ພຣະອົງຈະບໍ່ຮັບການດູຖືກດູໝິ່ນ ຫຼື ຖືກປະຕິເສດເໝືອນຕອນທີ່ພຣະອົງສະເດັດມາຄັ້ງທຳອິດ, ແຕ່ພຣະອົງຈະສະເດັດມາດ້ວຍຣິດທານຸພາບ ແລະ ດ້ວຍແສງຣັດສະໝີ. ມີແຕ່ຄົນທີ່ບໍ່ຮັກພຣະເຢຊູທີ່ບໍ່ຢາກໃຫ້ພຣະອົງສະເດັດກັບມາ; ຄວາມຄຽດແຄ້ນ ແລະ ຄວາມໃຈຮ້າຍທີ່ຄົນໃນຄຣິສຕະຈັກຕ່າງໆ ມີເມື່ອໄດ້ຍິນເລື່ອງດັ່ງກ່າວເປັນຫຼັກຖານທີ່ແຈ່ມແຈ້ງທີ່ສຸດວ່າຄຣິສຕະຈັກເຫຼົ່ານັ້ນໄດ້ປະຖິ້ມພຣະອົງ. {GC 339.3}

## {GC 340.1}

ຜູ້ທີ່ຮັບເອົາຄໍາສອນເລື່ອງການສະເດັດກັບມາກໍຮູ້ສຶກວ່າ ຕົນຕ້ອງການຖິ້ມໃຈເກົ່າເອົາໃຈໃໝ່ ແລະ ຖ່ອມໃຈລົງຕໍ່ພຣະເຈົ້າ. ມີຫຼາຍຄົນທີ່ມີ 2 ຈິດ 2 ໃຈລະຫວ່າງພຣະຄຣິສ ກັບ ໂລກເປັນເວລາດົນນານ; ມາບັດນີ້ພວກເຂົາຮູ້ສຶກວ່າເຖິງເວລາທີ່ຕ້ອງຕັດສິນໃຈ. “ສິ່ງທີ່ກ່ຽວຂ້ອງກັບຊີວິດນິຣັນໄດ້ກາຍເປັນຄວາມຈິງທີ່ຊັດເຈນທີ່ສຸດຢ່າງທີ່ບໍ່ເຄີຍສຳຜັດມາກ່ອນ, ເໝືອນສະຫວັນຍັບເຂົ້າມາໃກ້ໂລກ. ພວກເຂົາຮູ້ສຳນຶກໃນຄວາມບາບຂອງຕົນທີ່ມີຕໍ່ພຣະເຈົ້າຢ່າງທີ່ບໍ່ເຄີຍຮູ້ສຶກມາກ່ອນ.” (ບຼິສ, ໜ້າ 146). ຊາວຄຣິສຕຽນໄດ້ຮັບການຟື້ນຟູສູ່ຊີວິດໃໝ່ຝ່າຍຈິດວິນຍານ. ພວກເຂົາຮູ້ສຶກວ່າເຫຼືອເວລາສັ້ນໆ ເທົ່ານັ້ນ ສະນັ້ນຖ້າຈະເຮັດຫຍັງເພື່ອຊ່ວຍເຫຼືອເພື່ອນມະນຸດດ້ວຍກັນກໍຕ້ອງຝ້າວເຮັດຢ່າງຮີບດ່ວນ. ສິ່ງຂອງຝ່າຍໂລກຈືດຈາງໄປ, ປະເດັນທີ່ຈັບໃຈພວກເຂົາເໜືອສິ່ງໃດທັງໝົດແມ່ນວ່າ ພວກເຂົາຈະມີຊີວິດນິຣັນ ຫຼືວ່າ ຈະຕ້ອງຕາຍໄປຕະຫຼອດການ. ພຣະວິນຍານຂອງພຣະເຈົ້າສະຖິດຢູ່ກັບພວກເຂົາ ແລະ ຊົງປະທານພະລັງຣິດເດດໃຫ້ພວກເຂົາໃນການຕັກເຕືອນຂໍຮ້ອງພີ່ນ້ອງ ແລະ ຄົນບາບໃຫ້ຕຽມຕົວສຳລັບວັນສຳຄັນຍິ່ງໃຫຍ່ຂອງພຣະເຈົ້າ. ການດຳເນີນຊີວິດປະຈຳວັນຂອງພວກເຂົາເປັນພະຍານທີ່ມິດງຽບຢູ່ຕະຫຼອດເວລາທີ່ປະນາມສະມາຊິກຄຣິສຕະຈັກທີ່ເນັ້ນພິທີກຳແຕ່ບໍ່ກັບໃຈ. ຄົນເຫຼົ່ານັ້ນບໍ່ຢາກມີຫຍັງມາຂັດຈັງຫວະການຫາຄວາມບັນເທິງ, ການສະແຫວງຫາເງິນຄຳ ແລະ ຄວາມທະເຍີທະຍານຫາລາບຍົດໃນໂລກນີ້. ດ້ວຍເຫດນີ້ຈຶ່ງມີຄົນມາຕໍ່ຕ້ານຄຳສອນເລື່ອງການສະເດັດກັບມາຂອງພຣະຄຣິສ ແລະ ຜູ້ທີ່ປະກາດຄຳສອນນັ້ນ. {GC 340.1}

## {GC 340.2}

ໃນເມື່ອຫຼັກຖານກ່ຽວກັບໄລຍະເວລາແຫ່ງຄຳພະຍາກອນມີຄວາມໜັກແໜ້ນໝັ້ນຄົງ ຄົນທີ່ຕໍ່ຕ້ານຈຶ່ງພະຍາຍາມຂັດຂວາງບໍ່ໃຫ້ຄົນມາຄົ້ນຄວ້າເລື່ອງນີ້ ໂດຍກ່າວວ່າ ຄຳພະຍາກອນຖືກຜະນຶກຕາໄວ້. ຢ່າງນີ້ແຫຼະ ພວກໂປຣແຕັສຕັງຈຶ່ງຈະເລີນຮອຍຕາມຄຣິສຕະຈັກໂຣມ, ເພາະຄຣິສຕະຈັກໃນລະບອບສັນຕະປາປາເຄີຍຫ້າມສະມາຊິດອ່ານພຣະຄຳພີ ແລະ ໃນຂະນະດຽວກັນຄຣິສຕະຈັກນິກາຍໂປຣແຕັສຕັງກໍອ້າງວ່າມີສ່ວນສຳຄັນຂອງພຣະຄຳພີທີ່ບໍ່ສາມາດເຂົ້າໃຈໄດ້ ຄືສ່ວນທີ່ກ່າວເຖິງຄວາມຈິງທີ່ກ່ຽວຂ້ອງກັບຍຸກສະໄໝຂອງພວກເຮົານັ້ນເອງ. {GC 340.2}

## {GC 341.1}

### ຄວາມສຳຄັນຂອງພຣະທຳດານີເອນ ແລະ ພຣະນິມິດ

ສາສະໜາຈານ ແລະ ືປະຊາຂົນພາກັນປະກາດວ່າ ຄຳພະຍາກອນຂອງດານີເອນ ແລະ ພຣະນິມິດເປັນສິ່ງເລິກລັບທີ່ບໍ່ສາມາດເຂົ້າໃຈໄດ້. ແຕ່ພຣະຄຣິສຊົງຊີ້ໄປຍັງຖ້ອຍຄຳຂອງຜູ້ເຜີຍພຣະທຳດານີເອນກ່ຽວກັບເຫດການທີ່ຈະເກີດຂຶ້ນຕາມກຳນົດເວລາວ່າ: “ໃຫ້ຜູ້ອ່ານ*ເຂົ້າໃຈ*ເອງ.” (ມັດທາຍ 24:15). ສ່ວນຄຳສອນທີ່ບອກວ່າພຣະທຳພຣະນິມິດເປັນສສິ່ງເລິກລັບທີ່ເຂົ້າໃຈບໍ່ໄດ້ກໍບໍ່ເປັນຄວາມຈິງ ເພາະວ່າຊື່ພຣະທຳເຫຼັ້ມນີ້ໃນພາສາເດີມແປວ່າການເປິດເຜີຍ ເຊິ່ງຈະເຫັນໄດ້ຈາກຂໍ້ທຳອິດຂອງພຣະທຳດັ່ງກ່າວ. “ການຊົງສຳແດງຂອງພຣະເຢຊູເຈົ້າ ເຊິ່ງພຣະເຈົ້າໄດ້ຊົງປະທານແກ່ພຣະອົງເພື່ອຊົງຊີ້ແຈງໃຫ້ບັນດາຜູ້ຮັບໃຊ້ຂອງພຣະອົງຮູ້ເຖິງເຫດການທັງຫຼາຍທີ່ຕ້ອງບັງເກີດຂຶ້ນໃນບໍ່ຊ້ານີ້… *ຄວາມສຸກເປັນຂອງຜູ້ທີ່ອ່ານ*ພຣະທຳເຫຼັ້ມນີ້ ແລະ ຄວາມສຸກເປັນຂອງ*ຜູ້ທີ່ຮັບຟັງ*ຖ້ອຍຄຳແຫ່ງຄຳທຳນວາຍ ແລະ *ປະຕິບັດຕາມ*ຂໍ້ຄວາມທີ່ມີຄຳຂຽນໄວ້ໃນພຣະທຳເຫຼັ້ມນີ້. ດ້ວຍວ່າ, ເວລານັ້ນກໍໃກ້ເຂົ້າມາແລ້ວ ເມື່ອເຫດການເຫຼົ່ານີ້ຈະເກີດຂຶ້ນ.” (ພຣະນິມິດ1:1–3). {GC 341.1}

## {GC 341.2}

ຜູ້ເຜີຍພຣະທຳໂຢຮັນກ່າວວ່າ: “ຄວາມສຸກເປັນຂອງຜູ້ທີ່ອ່ານພຣະທຳເຫຼັ້ມນີ້,” ພຣະພອນດັ່ງກ່າວບໍ່ແມ່ນສໍາລັບຄົນທີ່ບໍ່ຍອມອ່ານ; ແລະ ກ່າວວ່າ “ຄວາມສຸກເປັນຂອງຜູ້ທີ່ຮັບຟັງ,” ມີບາງຄົນປະຕິເສດທີ່ຈະຮັບຟັງສິ່ງໃດທີ່ກ່ຽວຂ້ອງກັບຄໍາພະຍາກອນ; ພຣະພອນດັ່ງກ່າວບໍ່ແມ່ນສໍາລັບຄົນກຸ່ມນີ້. “ແລະ ປະຕິບັດຕາມຂໍ້ຄວາມທີ່ມີຄຳຂຽນໄວ້ໃນພຣະທຳເຫຼັ້ມນີ້,” ມີຫຼາຍຄົນບໍ່ຍອມເອົາໃຈໃສ່ຕໍ່ຄໍາຕັກເຕືອນ ແລະ ຄໍາສັ່ງສອນທີ່ມີຢູ່ໃນພຣະທຳພຣະນິມິດ, ຄົນເຫຼົ່ານີ້ກໍບໍ່ສາມາດອ້າງສິດໃນການຮັບພຣະພອນທີ່ຊົງສັນຍາໄວ້. ທຸກຄົນທີ່ເຍາະເຍີ້ຍປະເດັນຕ່າງໆ ຂອງຄຳພະຍາກອນ ແລະຫົວຂວັນໃສ່ສັນຍາລັກຕ່າງໆ ທີ່ໃຊ້ໃນການທຳນວາຍ ພ້ອມດ້ວຍທຸກຄົນທີ່ບໍ່ຍອມປ່ຽນແປງຊີວິດ ແລະ ຕຽມພ້ອມສໍາລັບການສະເດັດມາຂອງບຸດມະນຸດລ້ວນແຕ່ຈະບໍ່ໄດ້ຮັບພອນ. {GC 341.2}

## {GC 341.3}

ອິ່ງໃສ່ຄຳສອນຂອງພຣະຄຳພີແລ້ວ ຈະມີຄົນກ້າສອນວ່າພຣະທຳພຣະນິມິດເປັນໜັງສືເລິກລັບເກີນທີ່ມະນຸດຈະເຂົ້າໃຈໄດ້ຢ່າງໃດ. ພຣະທຳດັ່ງກ່າວເປັນຄວາມເລິກລັບທີ່ເປີດເຜີຍ ແລະ ເປັນໜັງສືທີ່ເປີດອອກ. ການສຶກສາພຣະທຳພຣະນິມິດຈະນຳໄປສູ່ການສຶກສາພຣະທຳດານີເອນ. ທັງສອງເຫຼັ້ມນີ້ມີຄຳສອນທີ່ສຳຄັນທີ່ສຸດ, ເປັນຄຳສອນທີ່ພຣະເຈົ້າປະທານໃຫ້ມະນຸດກ່ຽວກັບເຫດການທີ່ຈະເກີດຂຶ້ນໃນຊ່ວງສຸດທ້າຍຂອງປະຫວັດສາດໂລກ. {GC 341.3}

## {GC 341.4}

ພຣະເຈົ້າຊົງເປີດເຜີຍໃຫ້ໂຢຮັນໄດ້ເຫັນນິມິດເຖິງປະສົບການຕ່າງໆ ຂອງຄຣິສຕະຈັກທີ່ສຳຄັນ ແລະ ໜ້າສົນໃຈ. ເພິ່ນໄດ້ເຫັນສະພາບໄພ່ພົນຂອງພຣະເຈົ້າ ທັງໄພອັນຕະລາຍທີ່ຕ້ອງຜະເຊີນ, ຄວາມຂັດແຍ່ງຕ່າງໆ ແລະ ການປົດປ່ອຍທີ່ຈະໄດ້ຮັບໃນທີ່ສຸດ. ເພິ່ນໄດ້ບັນທຶກຂ່າວສານອັນເປັນດັ່ງທາດເລ່ງການສຸກໃຫ້ມະນຸດພ້ອມສຳລັບການເກັບກ່ຽວໃນຍຸກສຸດທ້າຍ: ບາງຄົນກໍຈະເປັນດັ່ງຮວງເຂົ້າ ແລະ ຈະໄດ້ຮັບການກ່ຽວເກັບເຂົ້າໄປໃນແຜ່ນດິນສະຫວັນ ສ່ວນຄົນອື່ນກໍຈະເປັນດັ່ງໄມ້ຟືນທີ່ຈະຖືກເຜົາໄໝ້ໄປຈົນໝົດສິ້ນ. ພຣະເຈົ້າຊົງເປີດເຜີຍໃຫ້ເພິ່ນເຫັນປະເດັນຕ່າງໆ ທີ່ສຳຄັນຫຼາຍສຳລັບຄຣິສຕະຈັກໃນຍຸກສຸດທ້າຍນໂດຍສະເພາະ ເພື່ອວ່າຜູ້ທີ່ຈະຫັນຈາກຄວາມຜິດໄປສູ່ຄວາມຈິງຈະໄດ້ຮັບຄໍາແນະນໍາກ່ຽວກັບໄພອັນຕະລາຍ ແລະ ການຂັດແຍ້ງທີ່ຢູ່ຕໍ່ໜ້າພວກເຂົາ. ບໍ່ຈຳເປັນໃຫ້ຜູ້ໃດງົງຕໍ່ເຫດການຕ່າງໆ ທີ່ກໍາລັງຈະເກີດຂຶ້ນເທິງແຜ່ນດິນໂລກ. {GC 341.4}

## {GC 342.1}

ແລ້ວເປັນຫຍັງຄົນສ່ວນຫຼາຍບໍ່ຮູ້ພຣະທຳພຣະນິມິດອັນເປັນຂໍ້ຄວາມສຳຄັນຂອງພຣະຄຳພີ? ເປັນຫຍັງຄົນທົ່ວໄປບໍ່ຢາກຄົ້ນຄວ້າພຣະທຳດັ່ງກ່າວ? ເປັນເພາະມານຊາຕານສຶກສາຢ່າງດຸໝັ່ນເພື່ອຫາທາງປິດບັງສິ່ງທີ່ຈະເປີດເຜີຍການຫຼອກລວງຂອງມັນບໍ່ໃຫ້ມະນຸດເຫັນ. ດ້ວຍເຫດນີ້, ພຣະຄຣິສຜູ້ຊົງໃຫ້ນິມິດແກ່ໂຢຮັນນັ້ນ ຊົງເຫັນລ່ວງໜ້າເຖິງການຕໍ່ຕ້ານທີ່ຈະເກີດຂຶ້ນກັບຜູ້ທີ່ສຶກສາພຣະທຳພຣະນິມິດ, ພຣະອົງຈຶ່ງກ່າວຄຳອວຍພອນໃຫ້ແກ່ທຸກຄົນທີ່ອ່ານ, ຮັບຟັງ ແລະ ປະຕິບັດຕາມຖ້ອຍຄຳແຫ່ງຄຳພະຍາກອນດັ່ງກ່າວ. {GC 342.1}
ຜູ້ທີ່ພຣະເຈົ້າຊົງເລືອກ(ເປັນພິເສດ)ໃຫ້ປະກາດເລື່ອງການສະເດັດມາຄັ້ງທີສອງຂອງພຣະຄຣິສ(ເປັນພິເສດນັ້ນ) ເປັນຊາວໄຮ່ຊາວນາທີ່ສັດຊື່ຄົນໜຶ່ງ. ເພິ່ນເຄີຍສົງໄສວ່າພຣະຄຳພີມາຈາກພຣະເຈົ້າແທ້ ຫຼື ບໍ່, ແຕ່ເພິ່ນເປັນຄົນຈິງໃຈທີ່ຢາກຮູ້ຫຼັກຄວາມຈິງ. ທ່ານວິນລຽມ ມິນເລີບໍ່ຕ່າງກັບນັກປະຕິຮູບຄົນອື່ນໆ ທີ່ຕ້ອງຕໍ່ສູ້ກັບຄວາມຍາກຈົນໃນ(((ຊ່ວງເລີ່ມຕົ້ນຂອງຊີວິດ))) ຈຶ່ງໄດ້ຮຽນຮູ້ບົດຮຽນສຳຄັນຂອງຄວາມດຸໝັ່ນ ແລະ ການປະຕິເສດຕົນເອງ. ສະມາຊິກຄອບຄົວຂອງເພິ່ນມີລັກສະນະເປັນຄົນມັກອິດສະຫຼະ ແລະ ຮັກເສລີພາບ, ມີຄວາມອົດທົນສູງ ແລະ ມີຄວາມ(ເປັນຊາດນິຍົມ/ຮັກຊາດ), ເຊິ່ງລັກສະນະເຫຼົ່ານີ້ກໍປາກົດຢູ່ໃນອຸປະນິໄສຂອງເພິ່ນ. ພໍ່ຂອງມິນເລີເປັນທະຫານຍົດນາຍພັນໃນສົງຄາມປະກາດເອກະລາດ, ເຊິ່ງການຕໍ່ສູ້ ແລະ ຄວາມທຸກຍາກຕ່າງໆ ໃນຍຸກສະໄໝທີ່ປັ່ນປ່ວນນັ້ນ ເປັນເຫດໃຫ້ຄອບຄົວຂອງມິນເລີມີຄວາມຂັດສົນໃນຊ່ວງໄວເດັກຂອງເພິ່ນ {GC 317.1}

## {GC 317.2}

ທ່ານມິນເລີເປັນຄົນແຂງແຮງ ແລະ ສະແດງເຖິງຄວາມສະຫຼຽວສະຫຼາດກວ່າຄົນທົ່ວໄປຕັ້ງແຕ່ຍັງເປັນເດັກນ້ອຍ. ເມື່ອເພິ່ນເຕີບໃຫຍ່ຂຶ້ນ ຄວາມສະຫຼາດນີ້ຍິ່ງປາກົດໃຫ້ເຫັນຢ່າງຊັດເຈນ. ສະໝອງຂອງມິນເລີໄດ້ຮັບການພັດທະນາເປັນຢ່າງດີ, ເພິ່ນເປັນຄົນຫົວໄວ ແລະ ຫິວກະຫາຍຄວາມຮູ້. ເຖິງແມ່ນວ່າເພິ່ນບໍ່ມີໂອກາດຮຽນໃນມະຫາວິທະຍາໄລ, ແຕ່ການມັກຮຽນ ແລະ ນິໄສເຝິກຄວາມຄິດໃຫ້ເປັນລະບຽບ ພ້ອມກັບການຮູ້ຈັກວິເຄາະຢ່າງລະອຽດ ເຮັດໃຫ້ເພິ່ນມີຄວາມຄິດເຫັນທີ່ຮອບຄອບ ແລະ ກວ້າງຂວາງຄົບຖ້ວນ. ໃນດ້ານສິນທໍານັ້ນເພິ່ນບໍ່ມີບ່ອນຕິ, ມີຊື່ສຽງທີ່ໜ້າອິດສາ, ເພາະເປັນທີ່ຮູ້ກັນວ່າ ມິນເລີເປັນຄົນສັດຊື່, ຮູ້ຈັກປະຫຍັດ ແລະ ມີໃຈເມດຕາ. ໂດຍການດິ້ນລົນເອົາໃຈໃສ່ ເພິ່ນສາມາດສ້າງເນື້ອສ້າງຕົວຂຶ້ນມາ ແຕ່ບໍ່ປະການສຶກສາຄົ້ນຄວ້າ. ມິນເລີໄດ້ດຳລົງຕຳແໜ່ງຕ່າງໆ ທັງຝ່າຍພົນລະເມືອງ ແລະ ໃນກອງທັບຢ່າງເຕັມພາກພູມ, ເບິ່ງຄືວ່າຫົນທາງສູ່ຄວາມຮັ່ງມີ ແລະກຽດຕິຍົດສັກສີໄດ້ເປີດກວ້າງສໍາລັບເພິ່ນ. {GC 317.2}

## {GC 318.1}

ແມ່ຂອງເພິ່ນເປັນຄົນທຽງທຳ ມີສິນທຳດີງາມ ແລະ ຕອນຍັງນ້ອຍມິນເລີຍັງໄດ້ຮັບການອົບລົມໃນຄຳສອນຂອງສາສະໜາ. ແຕ່ເມື່ອເພິ່ນໂຕເປັນຜູ້ໃຫຍ່ ເພິ່ນຕົກຢູ່ທ່າມກາງສັງຄົມຂອງພວກ “ດິອິສ” (Diest) ທີ່ເຊື່ອວ່າພຣະເຈົ້າບໍ່ມີສ່ວນກ່ຽວພັນກັບມະນຸດ, ອິດທິພົນຂອງກຸ່ມນີ້ມີນ້ຳໜັກ ຍ້ອນວ່າຄົນທີ່ເຊື່ອຕາມລັດທິດັ່ງກ່າວ ສ່ວນຫຼາຍແມ່ນພົນລະເມືອງດີເດັ່ນ, ເປັນຄົນທີ່ມີມະນຸດສະທໍາ ແລະ ຄວາມເມດຕາ. ແຕ່ເປັນເພາະຄົນເຫຼົ່ານີ້ຢູ່ທ່າມກາງສະຖາບັນຄຣິສຕຽນ, ອຸປະນິໄສຂອງພວກເຂົາຈຶ່ງໄດ້ຮັບອິດທະພົນດີຈາກສະພາບ(ແວດລ້ອມ/ອ້ອມຂ້າງ). ຄຸນນະສົມບັດອັນດີທີ່ເຮັດໃຫ້ຄົນທັງຫຼາຍນັບໜ້າຖືຕານັ້ນ ລ້ວນແຕ່ມາຈາກພຣະຄຳພີ, ແຕ່ພວກເຂົາໃຊ້ຂອງປະທານທີ່ດີເຫຼົ່ານີ້ຜິດໄປຈົນເປັນເຫດໂນ້ມນ້າວຄົນອື່ນໃຫ້ຫ່າງເຫີນຈາກພຣະຄໍາຂອງພຣະເຈົ້າ. ເມື່ອມິນເລີຄົບຫາສຳມະຄົມກັບຄົນເຫຼົ່ານີ້ ເພິ່ນຈຶ່ງຮັບເອົາຄວາມຄິດເຫັນຂອງພວກເຂົາ. ການຕີຄວາມໝາຍຂອງພຣະຄໍາພີໃນເວລານັ້ນມີບັນຫາທີ່ເພິ່ນຄິດວ່າຫຍຸ້ງຍາກສັບສົນເກີນທີ່ຈະແກ້ໄດ້, ແຕ່ຄວາມເຊື່ອໃໝ່ຂອງເພິ່ນທີ່ປະຖິ້ມພຣະຄຳພີກໍບໍ່ມີຄຳຕອບທີ່ດີກວ່ານັ້ນ ເພິ່ນຈຶ່ງຮູ້ສຶກວ່າຍັງຕ້ອງການຄຳອະທິບາຍ. ເຖິງຢ່າງໃດກໍຕາມ, ເພິ່ນຍັງຄົງເຊື່ອຖືຕາມລັດທິດີອິສເປັນເວລາປະມານ 12 ປີ. ແຕ່ເມື່ອອາຍຸໄດ້ 34 ປີ ພຣະວິນຍານບໍຣິສຸດໄດ້ດົນບັນດານໃຈໃຫ້ເພິ່ນສຳນຶກວ່າ ຕົນເປັນຄົນບາບ. ເພິ່ນຮູ້ສຶກວ່າຄວາມເຊື່ອຖືຂອງເພິ່ນບໍ່ສາມາດໃຫ້ຄວາມຫວັງຫຼັງຄວາມຕາຍ; ອະນາຄົດມືດມົວ ແລະ ໜ້າໂສກເສົ້າ. ຕໍ່ມາເພິ່ນກ່າວຍ້ອນຫຼັງເຖິງຄວາມຮູ້ສຶກຂອງຕົນໃນເວລານັ້ນວ່າ: {GC 318.1}

## {GC 318.2}

“ເມື່ອຄິດເຖິງການຕາຍດັບກໍຮູ້ສຶກເຢັນໜາວ ແລະ ຖ້າຫຼັງຄວາມຕາຍມະນຸດຕ້ອງຖືກຄິດບັນຊີ ກໍຄົງຕ້ອງຈິບຫາຍໄປທັງໝົດຢ່າງແນ່ນອນ. ຂ້າພະເຈົ້າຮູ້ສຶກວ່າ ຟ້າສະຫວັນເບື້ອງເທິງເປັນດັ່ງທອງເຫຼືອງ ແລະ ແຜ່ນດິນໂລກເປັນດັ່ງເຫຼັກໃຕ້ຕີນ. ນິຣັນດອນແມ່ນຫຍັງ? ແລ້ວເປັນຫຍັງຈຶ່ງຕ້ອງມີຄວາມຕາຍ? ຂ້າພະເຈົ້າຍິ່ງຄິດ ກໍຍິ່ງຮູ້ສຶກວ່າຄຳຕອບຢູ່ຫ່າງໄກ, ຍິ່ງຄິດຫຼາຍເທົ່າໃດ ກໍຍິ່ງສັບສົນເທົ່ານັ້ນ. ຂ້າພະເຈົ້າຈຶ່ງພະຍາຍາມຢຸດຄິດ ແຕ່ຄວາມຄິດບໍ່ສາມາດຄວບຄຸມໄດ້. ຂ້າພະເຈົ້າຮູ້ສຶກຍ່ຳແຍ່ທີ່ສຸດ ແຕ່ບໍ່ເຂົ້າໃຈສາເຫດ. ຂ້າພະເຈົ້າໄດ້ຈົ່ມພຶມພຳ ແຕ່ບໍ່ຮູ້ວ່າແມ່ນຈົ່ມໃຫ້ຜູ້ໃດຟັງ. ຂ້າພະເຈົ້າຮູ້ວ່າມີສິ່ງທີ່ເປັນຄວາມຜິດ, ແຕ່ບໍ່ຮູ້ວ່າຈະຫາຄວາມຖືກຕ້ອງຢູ່ໃສ ແລະ ຈະໄປຫາມັນໄດ້ຢ່າງໃດ. ຂ້າພະເຈົ້າໂສກເສົ້າໂດຍປາສະຈາກຄວາມຫວັງ.” {GC 318.2}

## {GC 319.1}

### ມິນເລີພົບວ່າພຣະເຢຊູຊົງເປັນມິດສະຫາຍ

ມິນເລີຄົງຢູ່ໃນສະພາບນີ້ຕໍ່ໄປເປັນເວລາຫຼາຍເດືອນ. ເພິ່ນກ່າວຕຶ່ມວ່າ: “ຢູ່ມາວັນໜຶ່ງກໍມີຄວາມຄິດປາກົດຢູ່ໃນຫົວຢ່າງແຈ່ມແຈ້ງວ່າ ອາດມີພຣະຜູ້ຊ່ວຍໃຫ້ລອດ. ຂ້າພະເຈົ້າຮູ້ສຶກວ່າອາດເປັນໄປໄດ້ທີ່ມີບຸກຄົນຜູ້ໜຶ່ງທີ່ມີຄຸນງາມຄວາມດີພຽງພໍທີ່ຈະຊົດໃຊ້ຄວາມຜິດບາບຂອງເຮົາ ແລະ ຊ່ວຍເຮົາໃຫ້ພົ້ນຈາກຄວາມທຸກ ແລະ ການລົງໂທດເພາະຄວາມບາບໄດ້. ຂ້າພະເຈົ້າຮູ້ສຶກທັນທີວ່າບຸກຄົນເຊັ່ນນັ້ນຕ້ອງແມ່ນຜູ້ທີ່(((ໜ້າຮັກ/ປະເສີດ)))ແທ້ໆ, ຈຶ່ງຈິນຕະນາການເຫັນຕົວເອງຟຸບຕົວລົງໃນອ້ອມກອດຂອງຜູ້ນັ້ນ ແລະ ໄວ້ວາງໃຈໃນຄວາມເມດຕາຂອງເພິ່ນ. ແຕ່ມີຄໍາຖາມເກີດຂຶ້ນວ່າ, ຈະພິສູດໄດ້ແນວໃດວ່າບຸກຄົນເຊັ່ນນັ້ນມີຈິງ? ນອກເໜືອຈາກພຣະຄຳພີແລ້ວ, ຂ້າພະເຈົ້າບໍ່ພົບເຫັນວ່າມີຫຼັກຖານອື່ນເຖິງພຣະຜູ້ຊ່ວຍໃຫ້ລອດດັ່ງກ່າວ ຫຼື ທີ່ຢືນຢັນເຖິງສະບາບຂອງຄົນຫຼັງຄວາມຕາຍ…” {GC 319.1}

## {GC 319.2}

“ຂ້າພະເຈົ້າເຫັນວ່າພຣະຄໍາພີກ່າວເຖິງພຣະຜູ້ຊ່ວຍໃຫ້ລອດຢ່າງທີ່ຂ້າພະເຈົ້າຕ້ອງການ, ແຕ່ກໍຮູ້ສຶກງົງທີ່ໜັງສືທີ່ບໍ່ໄດ້ຮັບການດົນໃຈຈາກສິ່ງທີ່ເໜືອທຳມະຊາດຈະສອນຫຼັກການທີ່ເໝາະສົມກັບມະນຸດສະໂລກທີ່ຕົກສູ່ຄວາມບາບໄດ້ແນວໃດ. ຂ້າພະເຈົ້າຈຶ່ງຈຳໃຈຕ້ອງຍອມຮັບວ່າພຣະຄໍາພີຕ້ອງເປັນການເປີດເຜີຍຈາກພຣະເຈົ້າ. ພຣະຄຳພີຈຶ່ງກາຍເປັນສິ່ງທີ່ຂ້າພະເຈົ້າຊົມຊື່ນຍິນດີທີ່ສຸດ ແລະ ຂ້າພະເຈົ້າໄດ້ພົບມິດສະຫາຍຜູ້ໜຶ່ງໃນພຣະເຢຊູ. ພຣະຜູ້ຊ່ວຍໃຫ້ລອດໄດ້ກາຍເປັນຜູ້ທີ່ສຳຄັນທີ່ສຸດທ່າມກາງຄົນນັບໝື່ນ ແລະ ພຣະຄຳພີເຊິ່ງແຕ່ກ່ອນນັ້ນເບິ່ງຄືມືດມົວ ແລະ ຂັດແຍ້ງກັນ, ບັດນີ້ໄດ້ກາຍເປັນໂຄມໄຟສຳລັບທາງເດີນຂອງຂ້າພະເຈົ້າ, ຄວາມສັບສົນໃນໃຈກໍສະຫງົບລົງ ແລະ ຂ້າພະເຈົ້າກໍຮູ້ສຶກເພິງພໍໃຈ, ຂ້າພະເຈົ້າພົບວ່າອົງພຣະຜູ້ເປັນເຈົ້າຊົງເປັນພຣະສິລາທ່າມກາງມະຫາສະໝຸດແຫ່ງຊີວິດ. ຕອນນີ້ພຣະຄຳພີໄດ້ກາຍເປັນສິ່ງທີ່ຂ້າພະເຈົ້າສຶກສາຫຼາຍທີ່ສຸດ ແລະ ຂ້າພະເຈົ້າສາມາດເວົ້າໄດ້ເຕັມປາກວ່າ ຂ້າພະເຈົ້າໄດ້ຄົ້ນຄວ້າພຣະຄຳພີດ້ວຍຄວາມຊົມຊື່ນຍິນດີຫຼາຍ ແລະ ພົບວ່າ ແມ່ນແຕ່ເຄິ່ງໜຶ່ງຂອງຄວາມຈິງກໍບໍ່ເຄີຍມີໃຜບອກຂ້າພະເຈົ້າ. ຂ້າພະເຈົ້າສົງໄສວ່າເປັນຫຍັງຈຶ່ງບໍ່ເຄີຍເຫັນຄວາມສວຍງາມຂອງພຣະຄຳພີມາກ່ອນ ແລະ ຮູ້ສຶກປະຫຼາດໃຈທີ່ຕົວເອງເຄີຍປະຕິເສດພຣະຄຳຂອງພຣະເຈົ້າໄດ້. ຂ້າພະເຈົ້າພົບເຫັນວ່າທຸກສິ່ງທີ່ຈິດໃຈຂອງຂ້າພະເຈົ້າສາມາດປາຖະໜາໄດ້ກໍໄດ້ຮັບການເປີດເຜີຍໃນພຣະຄຳພີ, ໃນນັ້ນມີຢາບຳບັດໂຣຄາພະຍາດຝ່າຍຈິດວິນຍານທຸກຢ່າງ. ຂ້າພະເຈົ້າຮູ້ສຶກເບື່ອໜ່າຍທີ່ຈະອ່ານເລື່ອງອື່ນ ຈຶ່ງທຸ້ມເທຈິດໃຈໃນການສະແຫວງຫາສະຕິປັນຍາຈາກພຣະເຈົ້າ.” (ເອັສ. ບຼິສ, ບົດບັນທຶກຂອງວັນລຽມ ມິນເລີ, ໜ້າ 65–67). {GC 319.2}

## {GC 319.3}

ມິນເລີປະກາດຢ່າງເປີດເຜີຍເຖິງຄວາມເຊື່ອສັດທາຂອງເພິ່ນໃນສາສະໜາທີ່ເພິ່ນເຄີຍດູຖູກ. ແຕ່ບໍ່ຊ້າເພື່ອນເກົ່າທີ່ບໍ່ເຊື່ອໃນພຣະເຈົ້າໄດ້ສະໜີຂໍ້ໂຕ້ແຍ້ງດຽວກັນທີ່ເພິ່ນເອງເຄີຍໃຊ້ໃນການຕໍ່ຕ້ານວ່າ ພຣະຄຳພີໄດ້ຮັບການດົນໃຈຈາກພຣະເຈົ້າ. ໃນເວລານັ້ນເພິ່ນຍັງບໍ່ພ້ອມທີ່ຈະຕອບພວກເຂົາ ແຕ່ກໍຄິດວ່າ ຖ້າພຣະຄຳພີເປັນສິ່ງທີ່ພຣະເຈົ້າຊົງເປີດເຜີຍແລ້ວ ພຣະຄຳພີກໍຕ້ອງມີຄວາມສອດຄ້ອງໃນມັນເອງ ແລະ ເນື່ອງຈາກວ່າພຣະເຈົ້າປະທານມາເພື່ອສັ່ງສອນມະນຸດ ສະນັ້ນມະນຸດຕ້ອງສາມາດເຂົ້າໃຈພຣະຄຳພີໄດ້. ມິນເລີຈຶ່ງຕັດສິນໃຈສຶກສາພຣະຄຳພີດ້ວຍຕົນເອງເພື່ອຈະຮູ້ວ່າຂໍ້ຄວາມທີ່ເບິ່ງຄືຂັດແຍ້ງກັນນັ້ນ ສາມາດອະທິບາຍໃຫ້ສອດຄ້ອງກັນໄດ້ ຫຼື ບໍ່. {GC 319.3}

## {GC 320.1}

ມິເລີພະຍາຍາມປະຖິ້ມຄວາມຄິດເຫັນສ່ວນຕົວທັງໝົດ ແລະ ໜັງສືອະທິບາຍພຣະຄຳພີ ແລ້ວກໍປຽບທຽບຂໍ້ພຣະຄໍາພີດ້ວຍກັນ ໂດຍອ່ານພວກໝາຍເຫດ ແລະ ໃຊ້ໜັງສືດັດຊະນີຄຳສັບພຣະຄຳພີ. ເພິ່ນສຶກສາເປັນປະຈໍາຢ່າງເປັນລະບຽບ ໂດຍອ່ານເທື່ອລະຂໍ້ເທື່ອລະຂໍ້ເລີ່ມຈາກພຣະທຳປະຖົມມະການເປັນຕົ້ນໄປ ແລະ ຈະບໍ່ໄປຕໍ່ຂໍ້ໃໝ່ຈົນກວ່າຈະໝັ້ນໃຈໃນຄວາມໝາຍຂອງຂໍ້ທີ່ກຳລັງສຶກສາ. ເມື່ອພົບສິ່ງໃດທີ່ບໍ່ເຂົ້າໃຈ, ເພິ່ນມັກໃຈເອົາຂໍ້ນັ້ນປຽບທຽບກັບຂໍ້ອື່ນໆ ທຸກຂໍ້ທີ່ເບິ່ງຄືວ່າມີສ່ວນກ່ຽວຂ້ອງກັບເລື່ອງທີ່ຕົນກໍາລັງພິຈາລະນາຢູ່. ເພິ່ນໃຫ້ທຸກຄໍາໃນແຕ່ລະຂໍ້ມີນ້ຳໜັກຂອງມັນເອງ ແລະ ຖ້າຄວາມເຂົ້າໃຈຂອງເພິນສອດຄອງກັບຂໍ້ອື່ນໆ ທັງໝົດທີ່ກ່ຽວຂ້ອງ ກໍຖືວ່າເຂົ້າໃຈຂໍ້ນັ້ນແລ້ວ. ດັ່ງນັ້ນເມື່ອໃດກໍຕາມທີ່ເພິ່ນພົບກັບຂໍ້ຄວາມທີ່ເຂົ້າໃຈຍາກ ເພິ່ນກໍພົບຄຳອະທິບາຍໃນພຣະຄໍາພີຕອນອື່ນ. ໃນຂະນະທີ່ເພິ່ນສຶກສາດ້ວຍການອະທິຖານຢ່າງຮ້ອນຮົນຂໍໃຫ້ພຣະເຈົ້າຊົງໂຜດໃຫ້ເພິ່ນເຂົ້າໃຈ, ເລື່ອງເຊິ່ງກ່ອນໜັ້ານັ້ນເບິ່ງຄືມືດມົວກໍມີຄວາມກະຈ່າງຂຶ້ນ. ເພິ່ນໄດ້ປະສົບກັບຄວາມຈິງໃນເພງສັນລະເສີນທີ່ກ່າວວ່າ: “ການອະທິບາຍຂໍ້ຄຳສັ່ງສອນຂອງພຣະອົງໃຫ້ແສງສະຫວ່າງ ແລະ ນຳປັນຍາໃຫ້ແກ່ພວກຄົນໂງ່ຈ້າດ້ວຍ.” (ເພງສັນລະເສີນ 119:130). {GC 320.1}

## {GC 320.2}

ມິນເລີສຶກສາພຣະທຳດານີເອນ ແລະ ພຣະນິມິດດ້ວຍຄວາມສົນໃຈຢ່າງແຮງກ້າ, ໂດຍໃຊ້ຫຼັກການຕີຄວາມໝາຍທີ່ເພິ່ນເຄີຍນຳໃຊ້ນຳການສຶກສາຕອນອື່ນຂອງພຣະຄຳພີ ແລ້ວກໍມີຄວາມຊົມຊື່ນຍິນດີຫຼາຍເມື່ອພົບວ່າ ເພິ່ນສາມາດເຂົ້າຈະສັນຍາລັກຕ່າງໆ ຂອງຄຳພະຍາກອນໄດ້. ເພິ່ນພົບວ່າຄໍາພະຍາກອນທີ່ສຳເລັດແລ້ວ ກໍສຳເລັດຕາມຕົວອັກສອນໃນໂລກຄວາມເປັນຈິງ, ສ່ວນເງົາສັນຍາລັກ, ຮູບແບບ, ຄຳອຸປະມາ ແລະ ຄຳປຽບທຽບຕ່າງໆ ກໍມີຄຳອະທິບາຍຢູ່ໃນພຣະຄຳພີຕອນນັ້ນໆ ຫຼື ວ່າຄຳສັບທີ່ໃຊ້ໃນຄຳຄຳປຽບທຽບນັ້ນກໍໄດ້ມີການນິບາມໄວ້ໃນພຣະຄຳພີຕອນອື່ນ, ແລ້ວເມື່ອຕີຄວາມຕາມຄຳຄວາມໝາຍຂອງຄັບສັບແລ້ວ ກໍຄວນເຂົ້າໃຈຕາມນັ້ນ. ເພິ່ນກ່າວວ່າ: “ດ້ວຍເຫດນີ້, ຂ້າພະເຈົ້າຈຶ່ງພໍໃຈວ່າ ພຣະຄຳພີເປັນລະບົບຄວາມຈິງທີ່ພຣະເຈົ້າຊົງເປີດເຜີຍ, ທຸກຢ່າງແຈ່ມແຈ້ງ ແລະ ເຂົ້າໃຈງ່າຍ ຈົ່ນແມ່ນແຕ່ຄົນໂງ່ກໍຈະບໍ່ຫຼົງໃນທາງນັ້ນ.” (ບຼິສ, ໜ້າ 70). ຂໍ້ຄວາມຈິງໄດ້ປາກົດດັ່ງສາຍໂສ້ທີ່ເຊື່ອມຕໍ່ກັນເປັນຜົນຕອບແທນຄວາມພະຍາຍາມຂອງເພິ່ນ. ໃນຂະນະທີ່ເພິ້ນສຶກສາຄຳພະຍາກອນສຳຄັນໄປເທື່ອລະກ້າວ, ທູດສະຫວັນໄດ້ຊີ້ນໍາຈິດໃຈຂອງເພິ່ນໃຫ້ເຂົ້າໃຈໃນພຣະຄຳພີ. {GC 320.2}

## {GC 321.1}(pre-edit to here)

ມິນເລີຍົກເອາວິທີທີ່ຄຳພະຍາກອນສຳເລັດໃນອາດີດມາເປັນບັນທັດຖານໃນການວິເຄາະຄຳພະຍາກອນທີ່ຍັງບໍ່ສຳເລັດ. ຈາກການສຶກສານີ້ ເພິ່ນເຫັນວ່າ ຄວາມເຊື່ອຂອງຄົນທົ່ວໄປທີ່ວ່າ ພຣະຄຣິສຈະປົກຄອງແຜ່ນດິນໂລກທາງຝ່າຍຈິດວິນຍານເປັນເວລາ (ໜຶ່ງພັນ/1,000) ປີນັ້ນ ບໍ່ສອດຄ່ອງກັບພຣະຄຳຂອງພຣະເຈົ້າ. ຄຳສອນທີ່ວ່າຈະມີໜຶ່ງພັນປີແຫ່ງຄວາມຊອບທຳ ແລະ ສັນຕິສຸກກ່ອນການສະເດັດມາຂອງອົງພຣະຜູ້ເປັນເຈົ້ານີ້ ເຮັດໃຫ້ຄົນບໍ່ຢ້ານກົວຕໍ່ວັນພິພາກສາຂອງພຣະເຈົ້າ ເພາະພວກເຂົາຄິດວ່າມັນຍັງອີກດົນ. ເຖິງແມ່ນວ່າຄຳສອນນີ້ຈະເປັນທີ່ພໍໃຈຂອງຄົນກໍຕາມ, ແຕ່ມັນຂັດກັບຄຳສອນຂອງພຣະຄຣິສ ແລະ ພວກອັກຄະສາວົກຂອງພຣະອົງ. ພວກເພິ່ນໄດ້ປະກາດໄວ້ດັ່ງນີ້: ເຂົ້າດີ ແລະ ເຂົ້ານົກຈະເຕີບໂຕນຳກັນຈົນເຖິງລະດູເກັບກ່ຽວ ເຊິ່ງໝາຍເຖິງເວລາສິ້ນໂລກ. ນອກຈາກນັ້ນ, ພວກເພິ່ນຍັງໄດ້ກ່າວວ່າ “ຄົນຊົ່ວຮ້າຍ ແລະ ຄົນປອມຕົວຈະເພີ່ມທະວີຫຼາຍຂຶ້ນ” ແລະ “ໃນຄາວທີ່ສຸດນັ້ນ ຈະເກີດຄວາມລຳບາກຢ່າງຮ້າຍແຮງ.” ອານາຈັກແຫ່ງຄວາມມືດຈະຄົງຢູ່ຈົນເຖິງເວລາທີ່ອົງພຣະຜູ້ເປັນເຈົ້າສະເດັດມາ ແລະ ມັນຈະຖືກທຳລາຍດ້ວຍລົມພຣະໂອດຂອງພຣະອົງ ແລະ ດ້ວຍແສງອັນຮຸ່ງເຮືອງແຫ່ງການສະເດັດມາຂອງພຣະອົງ. (ເບິ່ງ ມັດທາຍ13:30, 38–41; 2 ຕີໂມທຽວ 3:13, 1; 2 ເທສະໂລນິກ 2:8). {GC 321.1}

## {GC 321.2}

### ການສະເດັດກັບມາຂອງພຣະຄຣີສ

ຄຳສອນທີ່ວ່າຄົນທັງໂລກຈະກັບໃຈ ແລະ ພຣະຄຣິສຈະປົກຄອງທາງຝ່າຍວິນຍານນັ້ນ ບໍ່ແມ່ນສິ່ງທີ່ຄຣິສຕະຈັກໃນສະໄໝພວກອັກຄະສາວົກເຊື່ອຖື. ຄຣິສຕຽນສ່ວນຫຼາຍເລີ່ມຍອມຮັບຄຳສອນນີ້ພຽງແຕ່ໃນຕົ້ນສະຕະວັດທີ 18 ເທົ່ານັ້ນ. ຄືກັນກັບຄວາມເຊື່ອຜິດທຸກຢ່າງ, ຜົນທີ່ເກີດຂຶ້ນຈາກຄຳສອນນີ້ແມ່ນຄວາມຊົ່ວຮ້າຍ. ຄຳສອນນີ້ເຮັດໃຫ້ຄົນເຂົ້າໃຈຜິດວ່າການສະເດັດມາຂອງອົງພຣະຜູ້ເປັນເຈົ້າຍັງເປັນເລື່ອງຂອງອະນາຄົດອັນໄກ ຈົນຜູ້ຄົນບໍ່ສົນໃຈຕໍ່ໝາຍສຳຄັນທີ່ບົ່ງບອກວ່າພຣະອົງໃກ້ຈະສະເດັດມາ. ຄຳສອນນີ້ເຮັດໃຫ້ຄົນຮູ້ສຶກໝັ້ນໃຈປອດໄພດີໂດຍບໍ່ມີພື້ນຖານຮອງຮັບ ເຊິ່ງເຮັດໃຫ້ຫຼາຍຄົນລະເລີຍຕໍ່ການກຽມພ້ອມທີ່ຈຳເປັນສຳລັບການພົບກັບອົງພຣະຜູ້ເປັນເຈົ້າຂອງພວກເຂົາ. {GC 321.2}

## {GC 321.3}

ມິນເລີພົບວ່າພຣະຄໍາພີສອນຢ່າງແຈ່ມແຈ້ງວ່າພຣະຄຣິສຈະສະເດັດມາໂດຍຕົວພຣະອົງເອງຢ່າງແທ້ຈິງ. ອາຈານໂປໂລກ່າວວ່າ: “ຈະມີສຽງຮ້ອງບັນຊາອັນດັງ, ສຽງຂອງອັກຄະເທວະດາ, ສຽງແກຂອງພຣະເຈົ້າ ແລະອົງພຣະຜູ້ເປັນເຈົ້າຈະສະເດັດມາຈາກສະຫວັນ.” (1 ເທສະໂລນິກ 4:16). ສ່ວນພຣະຜູ້ຊ່ວຍໃຫ້ລອດຊົງກ່າວວ່າ: “ມະນຸດທຸກຊາດເທິງແຜ່ນດິນໂລກກໍຈະ…ເຫັນບຸດມະນຸດກຳລັງມາເທິງເມກໃນທ້ອງຟ້າດ້ວຍຣິດທານຸພາບ ແລະສະຫງ່າຣາສີອັນຍິ່ງໃຫຍ່.” “ດ້ວຍວ່າ, ບຸດມະນຸດຈະມາເໝືອນດັ່ງຟ້າແມບເຫຼື້ອມສົ່ງຂ້າມທົ່ວທ້ອງຟ້າ ແຕ່ທິດຕາເວັນອອກຫາທິດຕາເວັນຕົກ.” (ມັດທາຍ 24:30, 27). ພຣະອົງຈະສະເດັດມາພ້ອມດ້ວຍທູດສະຫວັນທັງມວນ. “ບຸດມະນຸດຈະສະເດັດມາໃນສະຫງ່າຣາສີຂອງພຣະອົງພ້ອມກັບເຫຼົ່າທູດສະຫວັນອັນບໍຣິສຸດທັງປວງ.” (ມັດທາຍ 25:31 TKJV). “ພຣະອົງຈະໃຊ້ບັນດາເທວະດາຂອງພຣະອົງອອກໄປດ້ວຍສຽງແກດັງກ້ອງສະໜັ່ນຍັງທິດທັງສີ່ ເພື່ອຮວບຮວມເອົາປະຊາຊົນຂອງພຣະເຈົ້າທີ່ພຣະອົງໄດ້ເລືອກໄວ້.” (ມັດທາຍ 24:31). {GC 321.3}

## {GC 322.1}

ເມື່ອພຣະອົງສະເດັດມາ ຄົນຊອບທໍາທີ່ຕາຍໄປແລ້ວຈະຟື້ນຈາກຄວາມຕາຍ ແລະ ຄົນຊອບທໍາທີ່ມີຊີວິດຢູ່ກໍຈະຖືກປ່ຽນແປງ. ອາຈານໂປໂລກ່າວວ່າ “ເຮົາທັງຫຼາຍຈະບໍ່ລ່ວງຫຼັບໄປໝົດທຸກຄົນ ແຕ່ເຮົາທັງຫຼາຍຈະຖືກຊົງປ່ຽນແປງໃໝ່ໝົດທຸກຄົນ, ໃນຊົ່ວຂະນະດຽວ ໃນຊົ່ວພັບຕາດຽວ ເມື່ອເປົ່າແກຄັ້ງສຸດທ້າຍນັ້ນ. ດ້ວຍວ່າ, ຈະມີສຽງແກ ແລະຄົນທີ່ຕາຍແລ້ວຈະຖືກຊົງບັນດານໃຫ້ເປັນຄືນມາໂດຍບໍ່ເປື່ອຍເນົ່າ ແລະ ຝ່າຍພວກເຮົາກໍຈະຖືກປ່ຽນແປງໃໝ່. ດ້ວຍວ່າ, ສະພາບເຊິ່ງຕ້ອງເປື່ອຍເນົ່າຂອງພວກເຮົານີ້ ຕ້ອງຖືກປ່ຽນແປງສູ່ສະພາບທີ່ບໍ່ເປື່ອຍເນົ່າຈັກເທື່ອ.” (1 ໂກຣິນໂທ 15:51–53). ສ່ວນໃນຈົດໝາຍຂອງເພິ່ນທີ່ສົ່ງໄປຍັງຄຣິສຕະຈັກໃນເມືອງເທສະໂລນິກນັ້ນ, ຫຼັງຈາກທີ່ເພິ່ນອະທິບາຍເຖິງການສະເດັດມາຂອງພຣະຄຣິສແລ້ວ ເພິ່ນກ່າວວ່າ: “ພວກທີ່ເຊື່ອໃນພຣະຄຣິສທີ່ຕາຍໄປແລ້ວ ກໍຈະເປັນຄືນມາສູ່ຊີວິດກ່ອນ. ແລ້ວພວກເຮົາຜູ້ທີ່ຍັງເປັນຢູ່ໃນເວລານັ້ນ ກໍຈະຖືກຮັບຂຶ້ນໄປໃນເມກພ້ອມກັບຄົນພວກນັ້ນ ເພື່ອພົບກັບອົງພຣະຜູ້ເປັນເຈົ້າໃນຟ້າອາກາດ. ຢ່າງນັ້ນແຫຼະ ພວກເຮົາຈຶ່ງຈະຢູ່ກັບອົງພຣະຜູ້ເປັນເຈົ້າຕະຫຼອດໄປເປັນນິດ.” (1 ເທສະໂລນິກ 4:16, 17). {GC 322.1}

## {GC 322.2}

ໄພ່ພົນຂອງພຣະຄຣິສຈະບໍ່ໄດ້ຮັບອານາຈັກຈົນກວ່າພຣະອົງສະເດັດມາດ້ວຍພຣະອົງເອງ. ພຣະຜູ້ຊ່ວຍໃຫ້ລອດຊົງກ່າວວ່າ: “ເມື່ອບຸດມະນຸດສະເດັດມາໃນສະຫງ່າຣາສີ ພ້ອມດ້ວຍຝູງເທວະດາຂອງພຣະອົງນັ້ນ ເພິ່ນຈະນັ່ງເທິງບັນລັງອັນຮຸ່ງເຮືອງຂອງພຣະອົງ. ບັນດາປະຊາຊົນທຸກຊົນຊາດຈະຖືກນຳມາໂຮມກັນຢູ່ຕໍ່ໜ້າພຣະອົງ, ແລ້ວພຣະອົງຈະແຍກພວກເຂົາອອກຈາກກັນ ເໝືອນກັບຄົນລ້ຽງສັດແຍກຝູງແກະອອກຈາກຝູງແບ້. ພຣະອົງຈະຈັດໃຫ້ຝູງແກະຢູ່ເບື້ອງຂວາຂອງພຣະອົງ ແຕ່ຝູງແບ້ນັ້ນຈະຈັດໃຫ້ຢູ່ເບື້ອງຊ້າຍ. ແລ້ວຈອມກະສັດກໍຈະກ່າວແກ່ບັນດາຜູ້ທີ່ຢູ່ເບື້ອງຂວາຂອງພຣະອົງວ່າ, ‘ມາເຖີດ ພວກເຈົ້າຜູ້ທີ່ໄດ້ຮັບພຣະພອນຈາກພຣະບິດາເຈົ້າຂອງເຮົາ ຈົ່ງມາຮັບເອົາຣາຊອານາຈັກ ເຊິ່ງໄດ້ຖືກຈັດຕຽມໄວ້ສຳລັບພວກເຈົ້າ ຕັ້ງແຕ່ຕົ້ນເດີມສ້າງໂລກ.’” (ມັດທາຍ 25:31–34). ພວກເຮົນໄດ້ເຫັນຈາກພຣະຄໍາພີທີ່ກ່າວມາທາງເທິງນີ້ວ່າ ເມື່ອບຸດມະນຸດສະເດັດມາ ຄົນທີ່ຕາຍໄປແລ້ວກໍຈະເປັນຄືນມາໃນສະພາບທີ່ບໍ່ເນົ່າເປື່ອຍ ແລະ ຄົນທີ່ມີຊີວິດຢູ່ກໍຈະຮັບການປ່ຽນແປງ. ການປ່ຽນແປງອັນໃຫຍ່ຫຼວງນີ້ຈະຕຽມພວກເຂົາໃຫ້ພ້ອມທີ່ຈະຮັບເອົາອານາຈັກ ເພາະອາຈານໂປໂລກ່າວວ່າ: “ສິ່ງທີ່ເປັນເນື້ອໜັງ ແລະ ເລືອດຈະມີສ່ວນໃນອານາຈັກຂອງພຣະເຈົ້າບໍ່ໄດ້ ແລະ ກາຍທີ່ເປື່ອຍເນົ່າຈະມີສ່ວນໃນກາຍທີ່ບໍ່ເປື່ອຍເນົ່າກໍບໍ່ໄດ້.” (1 ໂກຣິນໂທ 15:50). ມະນຸດໃນສະພາບປະຈຸບັນຕ້ອງຕາຍ ແລະ ເປື່ອຍເນົ່າໄປ, ແຕ່ໃນອານາຈັກຂອງພຣະເຈົ້າຈະບໍ່ມີສິ່ງໃດເປື່ອຍເນົ່າ, ມັນເປັນອານາຈັກອັນຕະຫຼອດໄປເປັນນິດ. ສະນັ້ນມະນຸດໃນສະພາບທີ່ເປັນຢູ່ໃນປະຈຸບັນບໍ່ສາມາດເຂົ້າໄປໃນອານາຈັກຂອງພຣະເຈົ້າໄດ້, ແຕ່ເມື່ອພຣະເຢຊູສະເດັດມາ ພຣະອົງຈະຊົງມອບຄວາມເປັນອະມະຕະໃຫ້ແກ່ຄົນຂອງພຣະອົງ, ແລ້ວພຣະອົງຈະຮຽກເອີ້ນພວກເຂົາໃຫ້ຮັບອານາຈັກນັ້ນທີ່ເມື່ອກ່ອນພວກເຂົາເປັນພຽງທາຍາດທີ່ຈະ(ໄດ້)ຮັບເປັນມໍລະດົກເທົ່ານັ້ນ. {GC 322.2}

## {GC 323.1}

### ການລຳດັບເຫດການໃນພຣະຄຳພີ

ມິນເລີເຫັນວ່າຂໍ້ພຣະຄໍາພີເຫຼົ່ານີ້ ແລະ ຂໍ້ອື່ນໆ ໄດ້ພິສູດຢ່າງໜັກແໜ້ນວ່າ ເຫດການຕ່າງໆທີ່ຄົນທົ່ວໄປຄາດຫວັງວ່າຈະຕ້ອງເກີດຂຶ້ນກ່ອນການສະເດັດມາຂອງພຣະອົງ ເຊັ່ນ ການສະຖາປະນາອານາຈັກຂອງພຣະເຈົ້າ ແລະ ການປົກຄອງຢ່າງສະຫງົບສົນຕິນັ້ນ ກໍຈະເກີດຂຶ້ນຫຼັງການສະເດັດມາຄັ້ງທີສອງຂອງພຣະອົງ. ຍິ່ງໄປກວ່ານັ້ນ, ໝາຍສຳຄັນທັງໝົດແຫ່ງຍຸກສະໄໝ ແລະ ສະພາບ(ການ)ຂອງໂລກແມ່ນສອດຄ້ອງກັບຄໍາພະຍາກອນທີ່ບັນລະຍາຍເຖິງຍຸກສຸດທ້າຍ. ຈາກການສຶກສາພຣະຄໍາພີພຽງຢ່າງດຽວ, ເພິ່ນມາເຖິງຂໍ້ສະຫຼຸບວ່າ ໄລຍະເວລາທີ່ກຳນົດໃຫ້ກັບແຜ່ນດິນໂລກໃນສະພາບປະຈຸບັນໃກ້ຈະສິ້ນສຸດລົງ. {GC 323.1}

## {GC 323.2}

ເພິ່ນກ່າວວ່າ “ມີຫຼັກຖານອີກຢ່າງໜຶ່ງທີ່ສົ່ງຜົນກະທົບຢ່າງໃຫຍ່ຫຼວງຕໍ່ຈິດໃຈຂອງຂ້າພະເຈົ້າ, ນັ້ນແມ່ນການລຳດັບເວລາຂອງເຫດການຕ່າງໆ ໃນພຣະຄຳພີ….ຂ້າພະເຈົ້າພົບວ່າ ເຫດການຕ່າງໆທີ່ສຳເລັດແລ້ວຕາມຄຳພະຍາກອນ ກໍມັກຈະເກີດຂຶ້ນຕາມກຳນົດເວລາ, ເຊັ່ນ 120 ປີ ເຖິງນ້ຳຖ້ວມໂລກ (ເບິ່ງ ປະຖົມມະການ 6:3); 7 ວັນກ່ອນນ້ຳຖ້ວນ ແລະ ຝົນທີ່ຕົກລົງມາ 40 ວັນຕາມທີ່ພະຍາກອນເອົາໄວ້ (ເບິ່ງ ປະຖົມມະການ 7:4); 400 ປີ ທີ່ເຊື້ອສາຍຂອງອັບລາຮາມຕ້ອງຢູ່ຢ່າງບໍ່ມີ(ດິນດອນ/ຫຼັກແຫຼ່ງ//)ຖາວອນ (ເບິ່ງ ປະຖົມມະການ 15:13); 3 ວັນໃນຄວາມຝັນຂອງຫົວໜ້າພະນັກງານເຮັດເຫຼົ້າອະງຸ່ນ ແລະ ພະນັກງານເຮັດເຂົ້າຈີ່ (ເບິ່ງ ປະຖົມມະການ 40:12–20); 7 ປີໃນຄວາມຝັນຂອງກະສັດຟາໂຣ (ເບິ່ງ ປະຖົມມະການ 41:28–54); 40 ປີໃນຖິ່ນແຫ້ງແລ້ງກັນດານ (ເບິ່ງ ຈົດບັນຊີ 14:34); 3 ປີເຄິ່ງແຫ່ງຄວາມອຶດຢາກ (ເບິ່ງ 1 ກະສັດ 17:1 ແລະ ລູກາ 4:25);…ການເປັນຊະເລີຍ 70 ປີ (ເບິ່ງ ເຢເຣມີຢາ 25:11); 7 ໄລຍະ ຫຼື 7 ປີ ຂອງກະສັດເນບູກາດເນັດຊາ (ເບິ່ງ ດານຽນ 4:13–16); ແລະ 70 ອາທິດ ທີກຳນົດໃຫ້ແກ່ຊົນຊາດຢິວ (ເບິ່ງ ດານຽນ 9:24–27). ເຫດການທັງໝົດນີ້ເຄີຍເປັນຄຳພະຍາກອນ ແຕ່ກໍສຳເລັດຕາມທີ່ຊົງທຳນວາຍໄວ້.” (ບຼິສ, ໜ້າ 74, 75). {GC 323.2}

## {GC 324.1}(pre-edit to here)

ດັ່ງນັ້ນ, ເມື່ອເພິ່ນສຶກສາພຣະຄໍາພີ ແລະ ພົບເຫົນໄລຍະເວລາຕ່າງໆ ທີ່ເພິ່ນເຂົ້າໃຈວ່າ ສິ້ນສຸດລົງທີ່ການສະເດັດມາຂອງພຣະຄຣິສ, ເພິ່ນໄດ້ແຕ່ສະຫຼຸບວ່າ ຕ້ອງແມ່ນການກຳນົດເວລາທີ່ພຣະອົງຊົງສຳແດງແກ່ພວກຜູ້ຮັບໃຊ້ຂອງພຣະອົງ. ໂມເຊກ່າວວ່າ, “ສິ່ງລີ້ລັບທັງປວງເປັນຂອງພຣະເຢໂຮວາພຣະເຈົ້າຂອງເຮົາທັງຫຼາຍ ແຕ່ສິ່ງຊົງສຳແດງນັ້ນເປັນຂອງເຮົາທັງຫຼາຍ ແລະຂອງລູກຫຼານຂອງເຮົາເປັນນິດ;” ແລະ ພຣະອົງຊົງກ່າວໂດຍຜູ້ເຜີຍພຣະທຳອາໂມດ ວ່າ: ພຣະອົງ “ຈະບໍ່ໄດ້ຊົງກະທຳອັນໃດເລີຍ ໂດຍບໍ່ໄດ້ເປິດເຜຍຄວາມລຶກລັບໃຫ້ແກ່ຜູ້ຮັບໃຊ້ຂອງພຣະອົງ ຄືຜູ້ພະຍາກອນ.” (ພຣະບັນຍັດສອງ 29:29 TKJV; Amos 3:7 TKJV). ສະນັ້ນ, ຜູ້ສຶກສາພຣະຄໍາຂອງພຣະເຈົ້າສາມາດຄາດຫວັງຢ່າງໝັ້ນໃຈໄດ້ວ່າ ເຫດການທີ່ຍິ່ງໃຫຍ່ທີ່ສຸດໃນປະຫວັດສາດຂອງມະນຸດຈະຕ້ອງມີການລະບຸໄວ້ຢ່າງແຈ່ມແຈ້ງໃນພຣະຄໍາແຫ່ງຄວາມຈິງ. {GC 324.1}

## {GC 324.2}

ມິນເລີກ່າວວ່າ: “ຂ້າພະເຈົ້າໝັ້ນໃຈຢ່າງເຕັມທີ່ວ່າ, ພຣະຄຳພີທຸກຕອນໄດ້ຮັບການດົນໃຈຈາກພຣະເຈົ້າ ແລະ ມີປະໂຫຍດ (2 ຕີໂມທຽວ 3:16); ມັນບໍ່ເຄີຍເກີດຂຶ້ນຈາກຄວາມປະສົງຂອງມະນຸດ, ແຕ່ໄດ້ຖືກຂຽນໄວ້ຕາມທີ່ຜູ້ບໍຣິສຸດໄດ້ຮັບການດົນໃຈຈາກພຣະບິນຍານບໍຣິສຸດ (2 Peter 1:21), ແລະໄດ້ຖືກຂຽນໄວ້ເພື່ອ ‘ພວກເຮົາຈະມີຄວາມຫວັງດ້ວຍຄວາມອົດທົນ ແລະ ມີຄວາມຊູໃຈ ດ້ວຍພຣະຄຳພີທີ່ໄດ້ກ່າວໄວ້ນັ້ນ’ (ໂຣມ 15:4). ຂ້າພະເຈົ້າຈຶ່ງໄດ້ແຕ່ສະຫຼຸບວ່າ ຂໍ້ພຣະຄຳພີທີ່ກ່າວເຖິງໄລຍະເວລາ ກໍເປັນສ່ວນໜຶ່ງຂອງພຣະຄຳຂອງພຣະເຈົ້າ(ພໍໆ ກັບ/ເໝືອນກັບ)ພຣະຄຳພີຕອນອື່ນ; ດັ່ງນັ້ນ, ພວກເຮົາຄວນເອົາໃຈໃສ່ເໝືອນກັບພຣະຄຳພີສ່ວນອື່ນເຊັ່ນກັນ. ສະນັ້ນ, ຂ້າພະເຈົ້າຈຶ່ງຮູ້ສຶກວ່າ ໃນເມື່ອຂ້າພະເຈົ້າພະຍາຍາມເຂົ້າໃຈສິ່ງທີ່ພຣະເຈົ້າຊົງເປີດເຜີຍແກ່ພວກເຮົາດ້ວຍພຣະເມດຕາຂອງພຣະອົງ, ຂ້າພະເຈົ້າຈຶ່ງບໍ່ມີສິດທີ່ຈະເບິ່ງຂ້າມໄລຍະເວລາແຫ່ງຄຳພະຍາກອນ.” (ບຼິສ, ໜ້າ 75). {GC 324.2}

## {GC 324.3}

ຄໍາພະຍາກອນທີ່ເບິ່ງຄືວ່າຈະເປີດເຜີຍເວລາແຫ່ງການສະດັດກັບມາຄັ້ງທີສອງຂອງພຣະຄຣິສທີ່ຈະແຈ້ງທີ່ສຸດແມ່ນດານີເອນ 8:14 ທີ່ວ່າ: “ຢູ່ນານ 2,300 ວັນ ແລ້ວສະຖານບໍຣິສຸດນັ້ນຈະໄດ້ຮັບການຊຳລະ.” (TKJV) ເມື່ອມິນເລີໃຊ້ຫຼັກການຂອງການຕີຄວາມທີ່ໃຫ້ພຣະຄຳພີອະທິບາຍມັນເອງ, ເພິ່ນຈຶ່ງພົບວ່າ ວັນໜຶ່ງໃນຄຳພະຍາກອນມີຄວາມໝາຍເທົ່າກັບໜຶ່ງປີ (ຈົດບັນຊີ 14:34; ເອເຊກຽນ 4:6); ສະນັ້ນ 2,300 ວັນໃນຄຳພະຍາກອນຈຶ່ງເທົ່າກັບ 2,300 ປີ, ເຊິ່ງດົນກວ່າໄລຍະເວລາທີ່ກຳນົດໃຫ້ກັບຊົນຊາດຢິວ, ດ້ວຍເຫດນີ້, ຈຶ່ງບໍ່ແມ່ນສະຖານບໍຣິສຸດຂອງຄົນຢິວ. ມິນເລີເຂົ້າໃຈເໝືອນຄົນທົ່ວໄປໃນເວລານັ້ນວ່າ ໃນຍຸກສະໄໝຄຣິສຕຽນ ໂລກນີ້ຄືສະຖານບໍຣິສຸດ, ສະນັ້ນເພິ່ນຈຶ່ງເຂົ້າໃຈວ່າການຊຳລະສະຖານບໍຣິສຸດໃນດານີເອນ 8:14 ຕ້ອງແມ່ນການຊຳລະໂລກດ້ວຍໄຟເມື່ອພຣະຄຣິສສະເດັດກັບມາ. ເພິ່ນສະຫຼຸບວ່າ, ຫາກເປັນເຊັ່ນນັ້ນ, ຖ້າສາມາດຄົ້ນຫາຈຸດເລີ່ມຕົ້ນຂອງເວລາ 2,300 ວັນ, ກໍຈະສາມາດຄຳນວນເວລາຂອງການສະເດັດກັບມາຢ່າງງ່າຍດາຍ. ນັ້ນຈະເປັນການສິ້ນສຸດທີ່ສຳຄັນຍິ່ງໃຫຍ່ທີ່ສຸດ ເມື່ອສະພາບປະຈຸບັນ “ດ້ວຍຄວາມຫຍິ່ງທະນົງຕົວ, ຄວາມບ້າອຳນາດ, ການເນັ້ນຄວາມສວຍຫຼູພາຍນອກຢ່າງໄຮ້ສາລະ, ຄວາມຊົ່ວ ແລະ ການບີບບັງຄັບທັງຫຼາຍທັງມວນຈະສິ້ນສຸດລົງ,” ຄືເວລາເມື່ອຄຳສາບແຊ່ງ “ຈະຖືກປົດອອກຈາກແຜ່ນດິນໂລກ, ຄວາມຕາຍຈະຖືກທຳລາຍ ແລະ ຜູ້ຮັບໃຊ້ຂອງພຣະເຈົ້າຈະຮັບບຳເໜັດລັງວັນ ຄືພວກຜູ້ເຜີຍພຣະທຳ, ຜູ້ບໍຣິສຸດຂອງພຣະເຈົ້າ ແລະ ບັນດາຄົນທັງຫຼາຍທີ່ຢຳເກງພຣະນາມຂອງພຣະອົງ, ທັງຈະທຳລາຍຄົນທັງຫຼາຍທີ່ທຳທຳລາຍໂລກ.” (ບຼິສ, ໜ້າ 76). {GC 324.3}

## {GC 325.1}

### ພົບຄຳພະຍາກອນກ່ຽວກັບໄລຍະເວລາ

ມິນເລີຈຶ່ງຕັ້ງໃຈສຶກສາຄົ້ນຄວ້າຄຳພະຍາກອນຫຼາຍຂຶ້ນດ້ວຍຄວາມກະຕືລືລົ້ນທີ່ເລິກຊຶ້ງ, ບາງຄັ້ງກໍສຶກສາຕະຫຼອດທັງຄືນ, ບາງຄັ້ງກໍຄົ້ນຄວ້າທັງວັນ ເພາະເພິ່ນເຫັນວ່າເລື່ອງດັ່ງກ່າວສຳຄັນທີ່ສຸດ ຈຶ່ງສຸມໃສ່ກຳລັງທັງໝົດໃນເລື່ອງນີ້ເລື່ອງດຽວ. ໃນພຣະທຳດານີເອນບົດທີ 8 ເພິ່ນບໍ່ສາມາດຊອກຫາຈຸດເລີ່ມຕົ້ນຂອງເວລາ 2,300 ວັນ; ທູດສະຫວັນຄັບຣີເອນ, ເຖິງແມ່ນໄດ້ຮັບບັນຊາໃຫ້ອະທິບາຍຄວາມໝາຍຂອງນິມິດນັ້ນແກ່ດານີເອນ, ແຕ່ເພິ່ນໄດ້ແຕ່ອະທິບາຍພຽງບາງສ່ວນເທົ່ານັ້ນ. ເມື່ອດານີເອນເຫັນເຖິງການຂົ່ມເຫັງທີ່ຮ້າຍກາດທີ່ຈະເກີດຂຶ້ນກັບຄຣິສຕະຈັກ, ເພິ່ນໝົດແຮງກຳລັງໄປເລີຍ. ເພິ່ນບໍ່ສາມາດທົນຕໍ່ໄປໄດ້, ທູດສະຫວັນຈຶ່ງປະເພິ່ນໄປຊົ່ວໄລຍະໜຶ່ງ. ດານີເອນ “ກຸ້ມໃຈຫຼາຍ ແລະ ເຈັບປ່ວຍຢູ່ເປັນເວລາຫຼາຍວັນ.” ເພິ່ນກ່າວວ່າ: “ຂ້າພະເຈົ້າຍັງງຶດງໍ້ ແລະ ບໍ່ເຂົ້າໃຈໃນນິມິດນັ້ນ.” {GC 325.1}

## {GC 325.2}

ແຕ່ພຣະເຈົ້າຊົງ(ຮັບສັ່ງ/ມອບໝາຍ)ແກ່ທູດສະຫວັນຂອງພຣະອົງວ່າ. “ຈົ່ງອະທິບາຍຄວາມໝາຍຂອງສິ່ງທີ່ລາວໄດ້ເຫັນນັ້ນ ໃຫ້ລາວຮູ້ແດ.” ການມອບໝາຍດັ່ງກ່າວຈະຕ້ອງເຮັດໃຫ້ສໍາເລັດ. ຕໍ່ມາທູດສະຫວັນຈຶ່ງກັບມາເພື່ອເຮັດຕາມທີ່ໄດ້ຮັບມອບໝາຍ ແລະ ກ່າວແກ່ດານີເອນວ່າ: “ບັດນີ້ຂ້າພະເຈົ້າອອກມາ ເພື່ອຈະໃຫ້ປັນຍາ ແລະ ຄວາມເຂົ້າໃຈແກ່ທ່ານ.” “ເພາະສະນັ້ນຈົ່ງເຂົ້າໃຈພຣະບັນຊານັ້ນ ແລະ ພິຈາລະນານິມິດນັ້ນ.” (ດານີເອນ 8:27, 16; 9:22 TKJV, 23 TKJV, 25–27). ມີປະເດັນສຳຄົນຢູ່ຢ່າງໜຶ່ງໃນເລື່ອງນິມິດຂອງດານິເອນບົດທີ 8 ທີ່ຍັງບໍ່ໄດ້ຮັບການອິທະບາຍ, ຄືໄລຍະເວລາ 2,300 ວັນ; ສະນັ້ນເມື່ອຄັບຣີເອນສືບຕໍ່ການອະທິບາຍ ເພິ່ນເນັ້ນເລື່ອງເວລາຫຼາຍທີ່ສຸດ ໂດຍກ່າວວ່າ: {GC 325.2}

## {GC 326.1}

“ມີ 70 ອາທິດກຳນົດໄວ້ສຳລັບຊົນຊາດຂອງທ່ານ ແລະ ນະຄອນບໍຣິສຸດຂອງທ່ານ…ເພາະສະນັ້ນຈົ່ງຊາບ ແລະ ຂົ້າໃຈວ່າ ນັບຕັ້ງແຕ່ການທີ່ພຣະບັນຊານັ້ນອອກໄປໃຫ້ສ້າງນະຄອນເຢຣູຊາເລັມຂຶ້ນໃໝ່ ຈົນເຖິງສະໄໝພຣະເມຊີອາຜູ້ເປັນປະມຸກ ກໍເປັນເວລາ 7 ອາທິດ ແລະ ເປັນເວລາ 62 ອາທິດ ແລະ ຖະໜົນຈະຖືກສ້າງຂຶ້ນພ້ອມດ້ວຍກຳແພງເມືອງ ແຕ່ໃນຍຸກລຳບາກ. ຫຼັງຈາກ 62 ອາທິດແລ້ວ ພຣະເມຊີອາກໍຈະຖືກຕັດອອກ ແຕ່ບໍ່ແມ່ນເພື່ອຕົວເພິ່ນເອງ… ເພິ່ນຈະຍືນຍັນພັນທະສັນຍາກັບຄົນຫຼວງຫຼາຍຢູ່ 1 ອາທິດ ແລະ ໃນລະຫວ່າງກາງອາທິດນັ້ນ ເພິ່ນຈະກະທຳໃຫ້ການຖວາຍສັດບູຊາ ແລະ ເຄື່ອງບູຊາອື່ນໆ ຢຸດໄປ.” (ດານີເອນ 9:24–27 TKJV) {GC 326.1}

## {GC 326.2}

### ສອງໄລຍະເວລາ ແຕ່ຈຸດເລີ່ມຕົ້ນດຽວ

ທູດສະຫວັນອົງນັ້ນຖືກສົ່ງໄປຫາດານຽນໂດຍມີຈຸດປະສົງທີ່ຈະອະທິບາຍປະເດັນທີ່ເພິ່ນບໍ່ເຂົ້າໃຈຂອງບົດທີ 8 ຄືຂໍ້ຄວາມທີ່ກ່າວເຖິງໄລຍະເວລາວ່າ “ຢູ່ນານ 2,300 ວັນ ແລ້ວສະຖານບໍຣິສຸດນັ້ນຈະໄດ້ຮັບການຊຳລະ.” ຫຼັງຈາກທີ່ຮຽກຮ້ອງໃຫ້ດານີເອນ “ຈົ່ງເຂົ້າໃຈພຣະບັນຊານັ້ນ ແລະ ພິຈາລະນານິມິດນັ້ນ,” ຄໍາທໍາອິດຂອງທູດສະຫວັນແມ່ນ: “ເຈັດສິບອາທິດຖືກກໍານົດໄວ້ເທິງຜູ້ຄົນຂອງເຈົ້າແລະຢູ່ໃນເມືອງບໍຣິສຸດຂອງເຈົ້າ.” ຄຳວ່າ “ຖືກກຳນົດ” ແປຕົງຕົວຄື “ຖືຕັດອອກ.” ທູດສະຫວັນກ່າວວ່າ 70 ອາທິດ ຄື 490 ປີ ຖືກຕັດອອກໃຫ້ຊົນຊາດຢິວໂດຍສະເພາະ. ແຕ່ວ່າມັນຖືກຕັດອອກຈາກສິດໃດ? ເນື່ອງຈາກວ່າ 2,300 ວັນເປັນໄລຍະເວລາດຽວທີ່ກ່າວເຖິງໃນບົດທີ 8, ສະນັ້ນ 70 ອາທິດແມ່ນຕ້ອງຖືກຕັດອອກຈາກເວລາດັ່ງກ່າວ, ກ່າວສະຫຼຸບຄື 70 ອາທິດຕ້ອງແມ່ນສ່ວນໜຶ່ງຂອງ 2,300 ວັນ ແລະ 2 ໄລຍະເວລານີ້ຕ້ອງເລີ່ມຕົ້ນພ້ອມກັນ. ທູດສະຫວັນບອກວ່າ 70 ອາທິດເລິ່ມຕົ້ນເມື່ອມີຄຳສົ່ງໃຫ້ສ້າງນະຄອນເຢຣູຊາເລັມຂຶ້ນໃໝ. ຖ້າຫາກວ່າສາມາດຄົ້ນຫາວັນທີຄຳສັ່ງດັ່ງກ່າວຖືກປະກາດອອກມາ ກໍຈະຮູ້ເວລາທີ່ 2,300 ວັນເລີ່ມຕົ້ນຂຶ້ນ. {GC 326.2}

## {GC 326.3}

ຄຳສັ່ງດັ່ງກ່າວປາກົດຢູ່ໃນພຣະທຳເອຊະຣາບົດທີ 7:12–26. ອາກຕາເຊເຊັດຜູ້ເປັນກະສັດຂອງເປີເຊຍໄດ້ອອກຄຳສັ່ງທີ່ຄົບຖ້ວນສົມບູນທີ່ສຸດເມື່ອປີ ກ.ຄ.ສ. 457. ແຕ່ໃນເອຊະຣາ 6:14 ຂຽນໄວ້ວ່າ: ພຣະວິຫານຂອງພຣະເຈົ້າໄດ້ຖືກສ້າງຂຶ້ນມາ ຕາມຄຳສັ່ງຂອງ “ບັນດາຈັກກະພັດແຫ່ງເປີເຊຍ ຄື: ໄຊຣັດ, ດາຣິອຸດ ແລະ ອາກຕາເຊເຊັດ.” ໃນກະສັດສາມອົງນີ້, ອົງໜຶ່ງເລີ່ມຕົ້ນການປະກາດ, ອີກອົງໜຶ່ງໄດ້ຢືນຢັນເຖິງຄຳປະກາດນັ້ນ ແລະ ອົງສຸດທ້າຍກໍໃຫ້ຄຳປະກາດນັ້ນສົມບູນຕາມທີ່ຄຳພະຍາກອນຕ້ອງການ ຈຶ່ງເປັນຈຸດເລີ່ມຕົ້ນຂອງໄລຍະເວລາ 2,000 ປີ. ເມື່ອເອົາເວລາທີ່ຄຳສັ່ງປະກາດອອກມາຢ່າງສົມບູນ ຄືປີ 457 ກ.ຄ.ສ. ເປັນເຈຸດເລີ່ມຕົ້ນກໍປາກົດວ່າລາຍລະອຽດຂອງຄຳພະຍາກອນທີ່ກ່ຽວຂ້ອງກັບ 70 ອາທິດກໍສຳເລັດຄົບຖ້ວນຕາມທີ່ລະບຸໄວ້. {GC 326.3}

## {GC 327.1}

“ນັບຕັ້ງແຕ່ການທີ່ພຣະບັນຊານັ້ນອອກໄປໃຫ້ສ້າງນະຄອນເຢຣູຊາເລັມຂຶ້ນໃໝ່ ຈົນເຖິງສະໄໝພຣະເມຊີອາຜູ້ເປັນປະມຸກ ກໍເປັນເວລາ 7 ອາທິດ ແລະ ເປັນເວລາ 62 ອາທິດ,” ຮວມກັນແມ່ນ 69 ອາທິດ ຫຼືວ່າ 483 ປີ. ຄໍາສັ່ງຂອງຈັກກະພັດອາກຕາເຊເຊັດມີຜົນບັງຄັບໃຊ້ໃນລະດູໃບໄມ້ຫຼົ່ນຂອງປີ ກ.ຄ.ສ. 457. ນັບແຕ່ເວລານັ້ນມາ 483 ປີ ຈຶ່ງຮອດລະດູໃບໄມ້ຫຼົ່ນຂອງປີ ກ.ຄ.ສ. 27. ໃນເວລາດັ່ງກ່າວຄຳພະຍາກອນນີ້ຈຶ່ງສຳເລັດ. ຄໍາວ່າ “ພຣະເມຊີອາ” ໝາຍເຖິງ “ຜູ້ຖືກເຈີມ.” ໃນລະດູໃບໄມ້ຫຼົ່ນ ຂອງປີ ຄ.ສ. 27 ພຣະຄຣິສໄດ້ຮັບບັບຕິສະມາໂດຍມືຂອງໂຢຮັນ ແລະ ໄດ້ຮັບການເຈີມດ້ວຍພຣະວິນຍານບໍຣິສຸດ. ອັກຄະສາວົກເປໂຕເປັນພະຍານວ່າ: “ພຣະເຈົ້າຊົງເຈີມຕັ້ງພຣະເຢຊູແຫ່ງນາຊາເຣັດດ້ວຍພຣະວິນຍານບໍຣິສຸດ ແລະ ດ້ວຍຣິດທານຸພາບ.” (ກິດຈະການ 10:38 TNCV). ພຣະຜູ້ຊ່ວຍໃຫ້ລອດເອງຊົງກ່າວວ່າ: “ພຣະວິນຍານແຫ່ງອົງພຣະຜູ້ເປັນເຈົ້າສະຖິດຢູ່ເທິງຂ້າພະເຈົ້າ ເພາະວ່າພຣະອົງໄດ້ຊົງເຈີມຕັ້ງຂ້າພະເຈົ້າໄວ້ໃຫ້ປະກາດຂ່າວປະເສີດແກ່ຄົນຍາກຈົນ.” (ລູກາ 4:18). ຫຼັງຈາກການຮັບບັບຕິສະມາພຣະອົງສະເດັດເຂົ້າໄປໃນແຂວງຄາລີເລ ແລະ ປະກາດຂ່າວປະເສີດແຜ່ນດິນຂອງພຣະເຈົ້າວ່າ: “ເວລາທີ່ກຳນົດມາເຖິງແລ້ວ ແລະ.” (ມາລະໂກ 1:14, 15. {GC 327.1}

## {GC 327.2}

### ຂ່າວປະເສີດຖືກປະກາດໄປທົ່ວໂລກ

“ເພິ່ນຈະຍືນຍັນພັນທະສັນຍາກັບຄົນຫຼວງຫຼາຍຢູ່ 1 ອາທິດ.” “1 ອາທິດ” ທີ່ວ່ານັ້ນ ແມ່ນອາທິດສຸດທ້າຍຂອງ 70 ອາທິດ ຄື 7 ປີສຸດທ້າຍທີ່ກຳນົດໃຫ້ຊົນຊາດຢິວ. 7 ປີ ນີ້ ແມ່ນ ຄ.ສ. 27 ເຖິງ ຄ.ສ. 34, ໃນໄລຍະເບື້ອງຕົ້ນພຣະຄຣິສຊົງປະກາດຂ່າວປະເສີດດ້ວຍພຣະອົງເອງ ເພື່ອເຊີນຊວນຊາວຢິວໂດຍສະເພາະ ແລະ ຕໍ່ມາໃນໄລຍະຫຼັງພວກສາວົກຂອງພຣະອົງກໍສານຕໍ່ການປະກາດດັ່ງກ່າວ. ໃນຂະນະທີ່ພວກອັກຄະສາວົກອອກໄປປະກາດຂ່າວສານອັນໜ້າຍິນດີນັ້ນ ພຣະຜູ້ຊ່ວຍໃຫ້ລອດຊົງສັ່ງໄວ້ວ່າ: “ຢ່າໄປໃນທາງຂອງພວກຕ່າງຊາກ ຫຼືຢ່າເຂົ້າໄປໃນເມືອງຂອງຊາວຊາມາເຣຍ ແຕ່ຈົ່ງໄປຫາຝູງແກະທີ່ເສຍແຫ່ງປະຊາຊົນຂອງຊາດອິດສະຣາເອນ.” (ມັດທາຍ 10:5, 6). {GC 327.2}

## {GC 327.3}

“ໃນລະຫວ່າງກາງອາທິດນັ້ນ ເພິ່ນຈະກະທຳໃຫ້ການຖວາຍສັດບູຊາ ແລະ ເຄື່ອງບູຊາອື່ນໆ ຢຸດໄປ.” ໃນ ຄ.ສ. 31, 3 ປີເຄິ່ງຫຼັງຈາກພຣະອົງໄດ້ຮັບບັບຕິສະມາ, ອົງພຣະຜູ້ເປັນເຈົ້າຂອງພວກເຮົາຖືກຄຶງໄວ້ເທິງໄມ້ກາງແຂນ. ການສະຫຼະອັນໃຫຍ່ຫຼວງທີ່ພູເຂົາຄານວາຣີນັ້ນ ເປັນການສິ້ນສຸດຂອງລະບົບການຖວາຍບູຊາທີ່ເຄີຍ(ສຸມໃສ່/ຊີ້)ມາຕະຫຼອດ 4,000 ປີໄປຍັງລູກແກະຂອງພຣະເຈົ້າ. ໃນຄາວນັ້ນຮູບເງົາສັນຍາລັກໄດ້ສຳເລັດເປັນຈິງ, ສະນັ້ນ ລະບົບການຖວາຍບູຊາທັງໝົດຈຶ່ງສິ້ນສຸດລົງພຽງເທົ່ານັ້ນ. {GC 327.3}

## {GC 328.1}

70 ອາທິດ ຫຼື 490 ປີ ທີ່ກຳນົດໃຫ້ຊົນຊາດຢິວໂດຍສະເພາະໄດ້ສິ້ນສຸດລົງຕາມທີ່ກ່າວມາແລ້ວໃນ ຄ.ສ. 34. ໃນເວລານັ້ນ, ສະພາຊັນເຮດຣິນຂອງຊາວຢິວໄດ້ລົງມືປະຫານຊີວິດຊະເຕຟາໂນ ແລະ ຂົ່ມເຫັງຄົນທັງຫຼາຍທີ່ຕິດຕາມພຣະຄຣິສ, ຈຶ່ງເປັນການຢືນຢັນວ່າ ຊົນຊາດຢິວໄດ້ປະຕິເສດຂ່າວປະເສີດ. ຕັ້ງແຕ່ນັ້ນມາ, ຂ່າວສານເລື່ອງຄວາມລອດບໍ່ໄດ້ຖືກຈໍາກັດໄວ້ກັບຊົນຊາດທີ່ຊົງເລືອກໄວ້ພຽງຊາດດຽວ ແຕ່ໄດ້ຖືກປະກາດໄປທົ່ວໂລກ. ພວກສາວົກທີ່ຕ້ອງໜີອອກຈາກນະຄອນເຢຣູຊາເລັມຍ້ອນການຖືກຂົ່ມເຫັງ “ຕ່າງກໍໄດ້ປະກາດຂ່າວປະເສີດຕາມບ່ອນຕ່າງໆ. ຝ່າຍຟີລິບໄດ້ໄປທີ່ເມືອງໃຫຍ່ ໃນແຂວງຊາມາເຣຍ ແລະປະກາດເລື່ອງພຣະຄຣິດໃນທີ່ນັ້ນ.” ພຣະເຈົ້າຊົງນຳໃຫ້ເປໂຕອະທິບາຍຂ່າວປະເສີດໃຫໂກເນລີໂອຜູ້ຢຳເກງພຣະເຈົ້າ ແລະ ເປັນນາຍຮ້ອຍທີ່ເມືອງເມືອງກາຍຊາເຣຍ; ສ່ວນໂປໂລຜູ້ຫ້າວຫັນນັ້ນໄດ້ຮັບເຊື່ອໃນພຣະຄຣິສ ແລະ ຖືກສົ່ງໄປໄກເພື່ອປະກາດຂ່າວອັນໜ້າຍິນດີແກ່ຄົນຕ່າງຊາດ. (ກິດຈະການ 8:4, 5; 22:21). {GC 328.1}

## {GC 328.2}

ພວກເຮົາຈະເຫັນໄດ້ວ່າ, ລາຍລະອຽດທຸກປະການຂອງຄໍາພະຍາກອນເລື່ອງ 70 ອາທິດໄດ້ສຳເລັດຕາມທີ່ທຳນວາຍໄວ້ຢ່າງໜ້າປະທັບໃຈ; ນອກຈາກນັ້ນ ມີການລະບຸໄວ້ຢ່າງແນ່ນອນວ່າ 70 ອາທິດດັ່ງກ່າວໄດ້ເລີ່ມຕົ້ນໃນປີ ກ.ຄ.ສ. 457 ແລະ ສິ້ນສຸດລົງໃນປີ ຄ.ສ. 34. ຈາກຂໍ້ມູນນີ້ກໍບໍ່ຍາກທີ່ຈະຄຳນວນເວລາສິ້ນສຸດຂອງ 2,300 ວັນ. 70 ອາທິດ ຫຼື 490 ວັນ ຖືກຕັດອອກຈາກ 2300, ສະນັ້ນຍັງເຫຼືອອີກ 1810 ວັນ. ສະແດງວ່າ, ຫຼັງຈາກ 490 ວັນ ກໍຍັງຕ້ອງມີອີກ 1810 ວັນຄຳພະຍາກອນເຖິງຈະສຳເລັດ. ຈາກ ຄ.ສ. 34 ບວກອີກ 1,810 ປີກໍມາເຖິງ ຄ.ສ. 1844. ດັ່ງນັ້ນ 2300 ວັນຂອງດານີເອນ 8:14 ຈຶ່ງສິ້ນສຸດລົງໃນປີ ຄ.ສ. 1844. ເມື່ອສິ້ນສຸດໄລຍະເວລາອັນຍາວນານຕາມຄຳພະຍາກອນແລ້ວ ທູດສະຫວັນຂອງພຣະເຈົ້າໄດ້ກ່າວວ່າ, “ສະຖານບໍຣິສຸດນັ້ນຈະໄດ້ຮັບການຊຳລະ.” ໃນສະໄໝນັ້ນຄົນທົ່ວໄປເກືອບທັງໝົດເຊື່ອວ່າ ການຊຳລະສະຖານບໍຣິສຸດຈະເກີດຂຶ້ນເມື່ອພຣະເຢຊູສະເດັດກັບມາ ແລະ ຈາກຄຳພະຍາກອນທີ່ກ່າວມານີ້ກໍສາມາດລະບຸເວລາຢ່າງແນ່ນອນວ່າການຊຳລະສະຖານບໍຣິສຸດຈະເກີດຂຶ້ນເມື່ອໃດ. {GC 328.2}

## {GC 328.3}

ໃນເບື້ອງຕົ້ນມິນເລີ ແລະ ເພື່ອນຮ່ວມງານຂອງເພິ່ນເຊື່ອວ່າ 2,300 ວັນຈະສິ້ນສຸດລົງໃນລະດູໃບໄມ້ປົ່ງປີ ຄ.ສ. 1844, ແຕ່ໃນຄວາມເປັນຈິງຄໍາພະຍາກອນໝາຍເຖິງລະດູໃບໄມ້ຫຼົ່ນຂອງປີນັ້ນ. ຄວາມຜິດພາດໃນປະເດັນນີ້ໄດ້ສ້າງຄວາມຜິດຫວັງ ແລະ ຄວາມສັບສົນສຳລັບຄົນເຫຼົ່ານັ້ນທີ່ຟັນທົງວ່າ ການສະເດັດມາຂອງພຣະຄຣິສຈະມາໃນລະດູໃບໄມ້ປົ່ງໃນປີດັ່ງກ່າວ. ແຕ່ສິ່ງນີ້ບໍ່ໄດ້ກະທົບຕໍ່ຫຼັກຖານເລີຍວ່າ 2,300 ວັນຕ້ອງສິ້ນສຸດລົງໃນປີ ຄ.ສ. 1844 ແລະ ການຊໍາລະສະຖານບໍຣິສຸດຈະຕ້ອງເກີດຂຶ້ນໃນເວລານັ້ນ ອັນເປັນເຫດການທີ່ສຳຄັນຍິ່ງໃຫຍ່. {GC 328.3}

## {GC 329.1}

### ຕົກໃຈກັບຂໍ້ສະຫຼຸບ

ເມື່ອມິນເລີເລິ່ມສຶກສາພຣະຄຳພີເພື່ອພິສູດວ່າເປັນການເປີດເຜີຍຈາກພຣະເຈົ້າ, ເພິ່ນບໍ່ໄດ້ຄາດຄິດເລີຍວ່າເພິ່ນຈະມາເຖິງຂໍ້ສະຫຼຸບຕາມທີ່ເປັນຢູ່ໃນເວລານັ້ນ. ເພິ່ນເກືອບຈະບໍ່ເຊື່ອຜົນທີ່ໄດ້ຈາກການຄົ້ນຄວ້າ. ແຕ່ຫຼັກຖານຂອງພຣະຄໍາພີແມ່ນມີນ້ຳໜັກ ແລະ ຈະແຈ້ງທີ່ສຸດຈົນເພິ່ນບໍ່ສາມາດປະຖິ້ມໄດ້. {GC 329.1}

## {GC 329.2}

ເພິ່ນໄດ້ໃຊ້ເວລາ 2 ປີໃນການສຶກສາພຣະຄຳພີ; ພໍເຖິງປີ 1818, ເພິ່ນມາເຖິງຂໍ້ສະຫຼຸບທີ່ເຊື່ອໝັ້ນວ່າ ອີກປະມານ 25 ປີ ພຣະຄຣິສຈະສະເດັດມາປາກົດເພື່ອຊົງໄຖ່ບັນດາໄພ່ພົນຂອງພຣະອົງ. ມິນເລີກ່າວວ່າ, “ຂ້າພະເຈົ້າບໍ່ຈໍາເປັນຕ້ອງເວົ້າເຖິງຄວາມປິຕິຍິນດີທີ່ເຕັມຫົວໃຈເມື່ອເຫັນວ່າ ການສະເດັດກັບມາຂອງພຣະອົງໃກ້ເຂົ້າມາແລ້ວ ແລະ ບໍ່ຕ້ອງເວົ້າເຖິງຄວາມປາຖະໜາອັນສຸດຊຶ້ງທີ່ຢາກມີສ່ວນຮ່ວມກັບຄວາມສຸກແສນຍິນດີຂອງຄົນເຫຼົ່ານັ້ນທີ່ຈະໄດ້ຮັບການຊົງໄຖ່. ເວລານັ້ນພຣະຄຳພີໄດ້ກາຍເປັນໜັງສືເຫຼັ້ມໃໝ່ສຳລັບຂ້າພະເຈົ້າ. ທຸກຢ່າງສົມເຫັດສົມຜົນຢ່າງໜ້າປະທັບໃຈຈົນອ່ານເທົ່າໃດກໍບໍ່ອິ່ມ; ທຸກສິ່ງທີ່ເຄີຍມືດມົວ, ລຶກລັບ, ຫຼື ປິດບັງໄວ້ໃນພຣະຄຳພີໄດ້ກາຍເປັນຄວາມກະຈ່າງ ຍ້ອນແສງແຫ່ງຄວາມຈິງທີ່ສ່ອງອອກມາໃນແຕ່ລະໜ້າ; ໂອ ້ ຄວາມຈິງອັນປະເສີດໄດ້ປາກົດຢ່າງສະຫວ່າງສະໄຫວໃຫ້ເຂົ້າພະເຈົ້າເຫັນ. ຂໍ້ຄວາມໃນພຣະຄຳພີທີ່ຂ້າພະເຈົ້າເຄີຍຮູ້ສຶກວ່າມີຄວາມຂັດແຍ້ງກັນກໍໝົດໄປ ແລະ ເຖິງແມ່ນວ່າ ມີຫຼາຍຕອນທີ່ຂ້າພະເຈົ້າຮູ້ສຶກວ່າຍັງເຂົ້າໃຈບໍ່ໝົດ ແຕ່ເນື່ອງຈາກແສງສະຫວ່າງອັນເຈີດຈ້າຂອງພຣະຄຳພີທີ່ສ່ອງເຂົ້າມາໃນໃຈຂອງຂ້າພະເຈົ້າທີ່ເຄີຍມືດມົນນັ້ນ ຂ້າພະເຈົ້າຈຶ່ງຮູ້ສຶກວ່າມີຄວາມສຸກທີ່ສຸດໃນການສຶກສາພຣະຄຳພີ ເຊິ່ງກ່ອນໜ້ານັ້ນຂ້າພະເຈົ້າບໍ່ເຄີຍຄາດຄິດວ່າຄຳສອນຂອງພຣະຄຳພີຈະສາມາດໃຫ້ຄວາມສຸກໃນຂະໜາດນັ້ນໄດ້.” (ບຼິສ, ໜ້າ 76, 77). {GC 329.2}

## {GC 329.3}

“ໃນເມື່ອຂ້າພະເຈົ້າມີຄວາມເຊື່ອໝັ້ນວ່າ ເຫດການອັນສຳຄັນທີ່ພຣະຄຳພີທຳນວາຍໄວ້ກຳລັງຈະເກີດຂຶ້ນໃນບໍ່ຊ້າ ຂ້າພະເຈົ້າຈຶ່ງຮູ້ສຶກຢ່າງແຮງກ້າວ່າ ຂ້າພະເຈົ້າຕ້ອງຮັບຜິດຊອບຕໍ່ເອົາຫຼັກຖານຕ່າງໆ ທີ່ຂ້າພະເຈົ້າຮັບເຊື່ອນີ້ ແລະ ນຳໄປປະກາດໃຫ້ຊາວໂລກຮູ້.” (ບຼິສ, ໜ້າ 81). ເພິ່ນບໍ່ສາມາດຮູ້ສຶກເປັນຢ່າງອື່ນໄດ້ ນອກຈາກວ່າຕົນມີໜ້າທີ່ທີ່ຈະນຳເອົາຄວາມສະຫວ່າງທີ່ໄດ້ຮັບໄປປະກາດໃຫ້ຄົນອື່ນ. ເພິ່ນຄາດໝາຍວ່າຄົນທີ່ບໍ່ເຊື່ອໃນພຣະເຈົ້າຈະຕໍ່ຕ້ານເພີ່ນ ແຕ່ກໍໝັ້ນໃຈວ່າຄຣິສຕຽນທຸກຄົນຈະສະແດງຄວາມຍິນດີກັບຄວາມຫວັງທີ່ຈະພົບກັບພຣະຜູ້ຊ່ວຍໃຫ້ລອດທີ່ພວກເຂົາອ້າງວ່າຮັກນັ້ນ. ມີຢ່າງດຽວເທົ່ານັ້ນທີ່ເພິ່ນຮູ້ສຶກກັງວົນຢູ່ ຄືເພິ່ນຢ້ານວ່າພວກຄຣິສຕຽນຈະຮັບເອົາເລື່ອງການປົດປ່ອຍອັນຮຸ່ງເຫຼື້ອມທີ່ກຳລັງຈະເກີດຂຶ້ນນັ້ນດ້ວຍຄວາມຍິນດີຫຼາຍທີ່ສຸດ ຈົນມີຫຼາຍຄົນບໍ່ຍອມສຶກສາປຽບທຽບຂໍ້ພຣະຄຳພີທີ່ກ່ຽວຂ້ອງເທົ່າທີ່ຄວນ. ເພິ່ນຈຶ່ງລັງເລທີ່ຈະສອນເລື່ອງນີ້ ຢ້ານວ່າເພິ່ນມີຄວາມເຂົ້າໃຈຜິດ ແລະ ຈະນຳຄົນໃຫ້ຫຼົງທາງ. ເພິ່ນຈຶ່ງທົບທວນຫຼັກຖານຕ່າງໆ ທີ່ສະໜັບສະໜູນຂໍ້ສະຫຼຸບຂອງເພິ່ນ ແລະ ພິຈາລະນາຂໍ້ຫຍຸ້ງຍາກທຸກຢ່າງທີ່ຄິດໄດ້ດ້ວຍຄວາມລະມັດລະວັງ. ເພິ່ນພົບວ່າແສງສະຫວ່າງທີ່ສ່ອງອອກຈາກພຣະຄຳຂອງພຣະເຈົ້າໄດ້ຂະຈັດປັດເປົ່າຂໍ້ຄັດຄ້ານຕ່າງໆ ໃຫ້ຈາງຫາຍໄປ ເໝືອນດັ່ງເມກໝອກທີ່ອັນຕະທານຫາຍໄປເມື່ອແສງອະທິດສ່ອງມາ. ຫຼັງຈາກການໃຊ້ເວລາ 5 ປີໃນການທົບທວນດັ່ງກ່າວ ເພິ່ນມີຄວາມໝັ້ນໃຈຢ່າງເຕັມທີ່ວ່າຈຸດຢືນຂອງເພິ່ນນັ້ນຖືກຕ້ອງ. {GC 329.3}

## {GC 330.1}

### “ຈົ່ງໄປປະກາດໃຫ້ຊາວໂລກຮູ້”

ບັດນີ້ເພິ່ນມາຮູ້ສຶກຢ່າງແຮງກ້າວ່າ ຕົນມີໜ້າທີ່ທີ່ຈະປະກາດເລື່ອງທີ່ເພິ່ນເຊື່ອວ່າ ເປັນຄຳສອນອັນຈະແຈ້ງຂອງພຣະຄຳພີ. ມິນເລີກ່າວວ່າ “ເມື່ອຂ້າພະເຈົ້າກຳລັງເຮັດວຽກງານໃນແຕ່ລະວັນ ມີສຽງກ້ອງຢູ່ໃນຫູຕະຫຼອດເວລາວ່າ, ‘ຈົ່ງໄປເຕືອນຊາວໂລກເຖິງໄພອັນຕະລາຍຂອງພວກເຂົາ.’ ມີຂໍ້ພຣະຄຳພີດັ່ງຢູ່ໃນໃຈເລື່ອຍໆ ວ່າ: ‘ຖ້າເຮົາປະກາດວ່າຄົນຊົ່ວຜູ້ໜຶ່ງກຳລັງຈະຕາຍ ແຕ່ເຈົ້າບໍ່ໄດ້ຕັກເຕືອນລາວໃຫ້ປ່ຽນທິດທາງເພື່ອຊ່ວຍຊີວິດຂອງຕົນໄວ້; ແລ້ວລາວກໍຈະຕາຍເສຍທັງໆ ທີ່ຍັງເປັນຄົນບາບຢູ່; ເຮົາຈະຖືວ່າການຕາຍຂອງຄົນນັ້ນ ເປັນຄວາມຮັບຜິດຊອບຂອງເຈົ້າ. ຖ້າເຈົ້າຕັກເຕືອນຄົນຊົ່ວຜູ້ໜຶ່ງ ແລະລາວບໍ່ເຊົາເຮັດບາບ ລາວກໍຈະຕາຍທັງໆ ທີ່ລາວຍັງເປັນຄົນບາບຢູ່, ແຕ່ເຈົ້າເອງຈະລອດຊີວິດ.’ (ເອເຊກຽນ 33:8, 9). ຂ້າພະເຈົ້າຮູ້ສຶກວ່າຖ້າຫາກຄົນຊົ່ວໄດ້ຮັບການເຕືອນຢ່າງມີປະສິດທິພາບ, ຈະມີຄົນຈໍານວນຫຼວງຫຼາຍກັບໃຈ ແລະ ຖ້າບໍ່ໄດ້ເຕືອນແລ້ວ ຂ້າພະເຈົ້າຈະຕ້ອງຮັບຜິດຊອບຕໍ່ຄວາມພິນາດຂອງພວກເຂົາ.” (ບຼິສ, ໜ້າ 92). {GC 330.1}

## {GC 330.2}

ເພິ່ນເລີ່ມສະເໜີຄວາມຄິດເຫັນເປັນການສ່ວນຕົວຕາມທີ່ມີໂອກາດ ແລະ ໃນຂະນະດຽວກັນກໍອະທິຖານຂໍໃຫ້ມີສາສະໜາຈານຄົນໃດຄົນໜຶ່ງມາເຫັນຄວາມສຳຄັນ ແລະ ອຸທິດຕົນເພື່ອການປະກາດເລື່ອງດັ່ງກ່າວ. ແຕ່ເພີາຍບໍ່ສາມາດຍົກເລີກຄວາມສຳນຶກໃນໃຈວ່າເພິ່ນເອງມີໜ້າທີ່ໃນການເຕືອນຄົນອື່ນ. ຖ້ອຍຄໍາເດິມຍັງຄົງກ້ອງຢູ່ໃນໃຈເລື່ອຍໆ ວ່າ: “ຈົ່ງໄປບອກໃຫ້ຊາວໂລກຮູ້; ເລືອດຂອງພວກເຂົານັ້ນເຮົາຈະຮຽກຮ້ອງຈາກມືຂອງເຈົ້າ.” ມິນເລີລໍຖ້າເປັນເວລາ 9 ປີ ໂດຍພາລະອັນໜັກໜ່ວງນັ້ນກົດທັບຢູ່ທີ່ຫົວໃຈ ຈົນໃນປີ ຄ.ສ. 1831 ເພິ່ນປະກາດເຫດຜົນແຫ່ງຄວາມເຊື່ອຂອງຕົນໃນທີ່ສານະລະເປັ່ນຄັ້ງທໍາອິດ. {GC 330.2}

## {GC 331.1}

ເໝືອນດັ່ງເອລີຊາທີ່ພຣະເຈົ້າຊົງຮຽກເອີ້ນຈາກການໄຖນາ, ເພື່ອອຸທິດຕົນຕາມຕຳແໜ່ງໜ້າທີ່ຂອງຜູ້ເຜີຍພຣະທຳ, ວິນລຽມ ມິນເລີກໍ້ຖືກຮຽກເອີ້ນໃຫ້ປະຄັນໄຖໄປ ເພື່ອອະທິບາຍຄວາມລີ້ລັບແຫ່ງອານາຈັກຂອງພຣະເຈົ້າ. ເພິ່ນເລີ່ມວຽກງານດັ່ງກ່າວດ້ວຍອາການຕົວສັ່ນ ແລະ ໄດ້ນຳຜູ້ຟັງທັງຫຼາຍຕາມໄລຍະຕ່າງໆຂອງຄຳພະຍາກອນຈົນເຖິງການສະເດັດມາຄັ້ງທີ 2 ຂອງພຣະຄຣິສ. ທຸກຄັ້ງທີ່ອອກໄປປະກາດກໍໄດ້ຮັບການເສີມກຳລັງ ແລະ ໄດ້ເພີ່ມກຳລັງໃຈໃຫ້ຫຼາຍຂຶ້ນ ເມື່ອເພິ່ນເຫັນຄົນທັງຫຼາຍສົນໃຈໃນຄຳສອນຂອງເພິ່ນ. {GC 331.1}

## {GC 331.2}

ມີແຕ່ການຂໍຮ້ອງຂອງພີ່ນ້ອງເທົ່ານັ້ນທີ່ເຮັດໃຫ້ມິນເລີຍອມແປ່ງປັນຄວາມຄິດເຫັນຂອງຕົນໃຫ້ກັບຄົນທົ່ວໄປ, ເພາະເພິ່ນຮູ້ສຶກວ່ານັ້ນແມ່ນການຮຽກເອີ້ນຂອງພຣະເຈົ້າ. ຕອນນັ້ນເພິ່ນອາຍຸ 50 ປ, ບໍ່ຄຸ້ນເຄີຍກັບການປາໄສ ແລະ ມີຄວາມຮູ້ສຶກວ່າບໍ່ຕົນເໝາະສົມກັບວຽກງານທີ່ຢູ່ຕໍ່ໜ້າເພິ່ນ. ແຕ່ການປະກາດຂອງເພິ່ນໄດ້ຮັບພຣະພອນຕັ້ງແຕ່ເລີ່ມຕົ້ນ ເຊິ່ງເຫັນໄດ້ຈາກຄົນຈຳນວນຫຼາຍທີ່ກັບໃຈຮັບຄວາມລອດ. ຄໍາປາໄສຄັ້ງທໍາອິດຕາມດ້ວຍການຟື້ນຟູດ້ານຈິດວິນຍານ ໂດຍມີ 13 ຄອບຄົວກັບໃຈໝົດທຸກຄົນ ຍົກເວັ້ນແຕ ່2 ຄົນ. ເພິ່ນຈຶ່ງໄດ້ຮັບເຊີນໃຫ້ໄປເທດສະໜາໃນບ່ອນອື່ນທັນທີ ແລະ ເກືອບທຸກບ່ອນທີ່ເພິ່ນໄປນັ້ນກໍເກີດການຟື້ນຟູໃນວຽກງານຂອງພຣະເຈົ້າ. ຄົນບາບໄດ້ຖິ້ມໃຈເກົ່າເອົາໃຈໃໝ່, ຄຣິສຕຽນໄດ້ຮັບແຮງກະຕຸ້ນໃຫ້ອຸທິດຕົນຫຼາຍຂຶ້ນ, ສ່ວນພວກລັດທິດິອິສທີ່ເຊື່ອວ່າພຣະເຈົ້າບໍ່ມີສ່ວນກ່ຽວພັນກັບມະນຸດກໍມາຍອມຮັບວ່າພຣະຄຳພີ ແລະ ຄຳສອນຂອງສາສະໜາຄຣິສເປັນຄວາມຈິງ. ຜູ້ທີ່ຟັງເພິ່ນເປັນພະຍານວ່າ: “ເພິ່ນເຂົ້າເຖິງຄົນປະເພດໜຶ່ງທີ່ຄົນອື່ນເຂົ້າບໍ່ເຖິງ.” (ບຼິສ, ໜ້າ 138). ເພິ່ນຕັ້ງໃຈປະກາດໃນລັກສະນະທີ່ຈະປຸກຄົນທົ່ວໄປໃນສັງຄົມໃຫ້ຕື່ນເພື່ອພິຈາລະນາຫົວຂໍ້ສຳຄັນຂອງສາສະໜາ ແລະ ເພື່ອຢັບຢັ້ງການເສື່ອມສິນທຳ ແລະ ການປ່ອຍຕົວເຮັດຕາມອາລົມທີ່ເພີ່ມທະວີຄູນຕາມສະໄໝນິຍົມ. {GC 331.2}

## {GC 331.3}

ໃນເກືອບທຸກເມືອງມີຄົນກັບໃຈຍ້ອມຄຳເທດສະໜາຂອງເພິ່ນ, ເປັນຫຼັກ 10 ຫຼັກ ຊາວ ແລະ ບາງຄັ້ງ ຫຼັກ 100. ໃນຫຼາຍບ່ອນຄຣິສຕຽນເກືອບທຸກຄະນະຂອງນິກາຍໂປຣແຕັສຕັງໄດ້ເປີດປະຕູໂບດຕ້ອນຮັບໃຫ້ເພິ່ນເທດ, ສ່ວນຫຼາຍຄຳເຊີນໃຫ້ເທດສະໜາກໍມາຈາກສາສະໜາຈານຂອງຄຣິສຕະຈັກເຫຼົ່ານີ້. ເພິ່ນມີນະໂຍບາຍຢ່າງເດັດຂາດທີ່ຈະບໍ່ປະກາດໃນບ່ອນທີ່ບໍ່ໄດ້ຮັບເຊີນ, ແຕ່ບໍ່ຊ້າເພິ່ນພົບວ່າມີຄົນເຊີນຊວນຫຼາຍຈົນເພິ່ນສາມາດຕອບສະໜອງໄດ້ໜ້ອຍກວ່າເຄິ່ງໜຶ່ງຂອງຄຳເຊີນຊວນດັ່ງກ່າວ. ຫຼາຍຄົນທີ່ບໍ່ຍອມຮັບຄວາມຄິດເຫັນຂອງເພິ່ນໃນລາຍລະອຽດເລື່ອງເວລາຂອງການສະເດັດມາຄັ້ງທີ່ສອງຂອງພຣະຄຣິສກໍຍັງເຊື່ອໝັ້ນວ່າການສະເດັດມາຂອງພຣະອົງແນ່ນອນ ແລະ ໃກ້ເຂົ້າມາ, ພວກເຂົາຈຶ່ງຮູ້ສຶກວ່າຕ້ອງການຕຽມຕົວ. ໃນເມືອງໃຫຍ່ບາງແຫ່ງຜົນທີ່ເກີດຈາກການປະກາດຂອງເພິ່ນເຫັນໄດ້ຢ່າງຊັດເຈນ. ຄົນຂອງເບຍຂາຍເຫຼົ້າໄດ້ເຊົາຂາຍ ແລະ ປ່ຽນຮ້ານຂອງພວກເຂົາເປັນຫ້ອງປະຊຸມ; ບ່ອນພະນັນກໍຖືກຍົກເລີກ; ຄົນທີ່ບໍ່ເຊື່ອ, ຄົນລັດທິດິອິສ, ຄົນທີ່ເຊື່ອວ່າມະນຸດທຸກຄົນຈະລອດ ແລະ ແມ່ນແຕ່ຄົນບາບໜາທີ່ສຸດກໍໄດ້ຮັບການປະຕູຮູບປ່ຽນແປງ ເຊິ່ງບາງຄົນບໍ່ໄດ້ເຂົ້າຮ່ວມໃນການນະມັດສະການເປັນເວລາຫຼາຍປີ. ແຕ່ລະຄະນະນິກາຍກໍຈັດປຸຊຸມອະທິຖານໃນບ່ອນຕ່າງໆ ແລະ ເກືອບທຸກຊົ່ວໂມງ, ສ່ວນນັກທຸລະກິດກໍໄປປະຊຸມອະທິຖານໃນຊ່ວງພັກທ່ຽງເພື່ອອະທິຖານ ແລະ ສັນລະເສີນພຣະເຈົ້າ. ບໍ່ມີຄວາມຕື່ນເຕັ້ນຈົນເກີນໄປ, ແຕ່ຄົນທັງຫຼາຍມີຄວາມສະຫງົບໃຈ. ວຽກງານການປະກາດຂອງເພິ່ນເໝືອນກັບການປະກາດຂອງພວກນັກປະຕິຮູບສະໄໝຕອນຕົ້ນທີ່ເນັ້ນການສອນໃຫ້ຄົນເຂົ້າໃຈ ແລະ ການ ປຸກຈິດສຳນຶກຜິດຊອບ ຫຼາຍກວ່າການກະຕຸ້ນອາລົມໃຫ້ຄົນຄ້ອຍຕາມ. {GC 331.3}

## {GC 332.1}

ໃນປີ ຄ.ສ. 1833 ມິນເລີໄດ້ຮັບໃບອະນຸຍາດໃຫ້ເທດສະໜາໄດ້ຈາກຄຣິສຕະຈັກບັບຕິສ, ເຊິ່ງເພິ່ນກໍເປັນສະມາຊິກຂອງຄຣິສຕະຈັກນີ້. ມີສາສະໜາຈານຈຳນວນຫຼວງຫຼາຍໃນຄະນະດັ່ງກ່າວເຫັນດີເຫັນນຳກັບການປະກາດຂອງເພິ່ນ, ເພິ່ນຈຶ່ງປະກາດຕໍ່ໄປດ້ວຍການສະໜັບສະໜູນຢ່າງເປັນທາງການຈາກພວກເຂົາ. ເພິ່ນໄດ້ເດີນທາງໄປປະກາດຢ່າງບໍ່ຢຸດບໍ່ເຊົາ ເຖິງແມ່ນການປະກາດນັ້ນຈະຢູ່ແຕ່ໃນບັນດາລັດນິວອິງແລນ ແລະ ໃນເຂດກາງຂອງສະຫະລັດກໍຕາມ. ຄ່າໃຊ້ຈາຍທັງໝົດຂອງການປະການຫຼາຍປີນັ້ນມາຈາກຊັບສິນສ່ວນຕົວ ແລະ ຕໍ່ມາເມື່ອໄດ້ຮັບຄ່າເດີນທາງໄປປະກາດໃນບ່ອນທີ່ຮັບເຊີນ ຄ່າເດີນທາງເຫຼົ່ານັ້ນບໍ່ເຄີຍພໍສຳລັບຄ່າໃຊ້ຈ່າຍຕົວຈິງ. ດັ່ງນັ້ນແທນທີ່ວຽກງານການປະກາດຈະໄດ້ປະໂຫຍດໃນດ້ານການເງິນ ກັບເປັນພາລະໜັກໃຫ້ກັບຊັບສິນສ່ວນຕົວທີ່ຄ່ອຍໆ ຫຼຸດລົງໃນໄລຍະນີ້ແຫ່ງຊີວິດ. ເພິ່ນເປັນພໍ່ຂອງຄອບຄົວໃຫຍ່, ແຕ່ເນື່ອງຈາກເພິ່ນເປັນຄົນປະຫຍັດ ແລະ ເປັນຄົນດຸໝັ່ນ, ຜົນຜະລິດຈາກສວນໄຮ່ນາຂອງເພິ່ນຈຶ່ງພຽງພໍສຳລັບຕົນ ແລະ ຄອບຄົວ. {GC 332.1}

## {GC 333.1}

### ດາວຕົກຄັ້ງໃຫຍ່

ໃນປີ ຄ.ສ. 1833, 2 ປີຫຼັງຈາກມິນເລີເລີ່ມປະກາດຫຼັກຖານວ່າການສະເດັດມາຂອງພຣະຄຣິສນັ້ນໃກ້ເຂົ້າມາແລ້ວ, ໝາຍສຳຄັນອັນສຸດທ້າຍກໍເກີດຂຶ້ນຕາມທີ່ພຣະຜູ້ຊ່ອຍໃຫ້ລອດຊົງສັນຍາໄວ້ວ່າຈະຕ້ອງເກີດຂຶ້ນກ່ອນການສະເດັດມາຄ້ອງທີ່ 2 ຂອງພຣະອົງ. ພຣະເຢຊູຊົງກ່າວວ່າ: “ດວງດາວທັງຫຼາຍຈະຕົກລົງຈາກທ້ອງຟ້າ.” (ມັດທາຍ 24:29). ສ່ວນໂຢຮັນກໍຂຽນໃນພຣະທຳພຣະນິມິດຕາມນິມິດທີ່ເພິ່ນເຫັນເຖິງເຫດການອັນເປັນເຄື່ອງໝາຍນຂອງວັນສຳຄັນຂອງພຣະເຈົ້າວ່າ: “ດວງດາວທັງຫຼາຍໃນທ້ອງຟ້າກໍຕົກລົງເທິງແຜ່ນດິນ ເໝືອນດັ່ງໝາກເດື່ອດິບຕົກຫຼົ່ນລົງຈາກຕົ້ນ ເພາະລົມພະຍຸພັດ.” (ພຣະນິມິດ 6:13). ຄໍາພະຍາກອນນີ້ໄດສໍາເລັດຢ່າງໜ້າປະທັບໃຈເມື່ອດາວຕົກຄັ້ງໃຫຍ່ໃນວັນທີ 13 ພະຈິກປີ ຄ.ສ. 1833. ນັ້ນເປັນປາກົດການດາວຕົກທີ່ກວ້າງຂວາງ ແລະ ໜ້າປະຫຼາດໃຈທີ່ສຸດເທົ່າທີ່ມາການບັນທຶກໃນປະຫວັດສາດ; “ໃນເວລານັ້ນທ້ອງຟ້າທັງໝົດທົ່ວສະຫະລັດເໝືອນດັ່ງໄຟເຜົາເປັນເວລາຫຼາຍຊົ່ວໂມງ! ບໍ່ເຄີຍມີປາກົດການໃນທ້ອງຟ້າໃນປະເທດນີ້, ນັບຕັ້ງແຕ່ມີການຕັ້ງຫຼັກປັກຖານມາ ເຊິ່ງຄົນກຸ່ມໜຶ່ງເຝົ້າເບິ່ງດ້ວຍຄວາມອັດສະຈັນໃຈຢ່າງເລິກເຊິ້ງ ໃນຂະນະທີ່ອີກກຸ່ມໜຶ່ງເຫັນເປັນສິ່ງທີ່ໜ້າຢ້ານກົວທີ່ສຸດ.” “ຄວາມສວຍງາມຂອງເຫດການນັ້ນຍັງປະທັບໄວ້ໃນຄວາມຊົງຈຳຂອງຄົນຫຼວງຫຼາຍ…. ຝົນບໍ່ເຄີຍຕົກໜາຫຼາຍໄປກວ່າດາວຕົກດິນໃນຄາວນັ້ນ; ບໍ່ວ່າຈະທິດເໜືອ, ທິດໃຕ້, ຕາເວັນ ຫຼື ຕາເວັນຕົກກໍເໝືອນກັນ. ສະຫຼຸບວ່າ ທ້ອງຟ້າທັງໝົດເບິ່ງຄືວ່າກຳລັງເຄື່ອນໄຫວ…. ປາກົດການທີ່ເຫັນຢູ່ທົ່ວທະວີບອາເມຣິກາເໜືອກໍເປັນໄປຕາມທີ່ສາສະດາຈານສິນລິມັນ (Silliman) ບັນທຶກໄວ້ໃນປື້ມບັນທຶກປະຈຳຂອງເພິ່ນວ່າ:… ນັບຕັ້ງແຕ່ 2 ໂມງກາງຄືນສອດແຈ້ງທ້ອງຟ້າບໍ່ມີເມກເລີຍ ລົມກໍບໍ່ພັດ, ມີສາຍດາວຕົກອັນເຈີດຈ້າສະຫວ່າງສະໄຫວປາກົດຢູ່ທົ່ວທ້ອງຟັ້າຢ່າງບໍ່ຢຸດບໍ່ເຊົາ.” (ອາ. ເອັມ. ເດເວນ, ຄວາມກ້າວໜ້າຂອງອາເມຣິກາ; ຫຼື, ເຫດການທີ່ຍິ່ງໃຫຍ່ຂອງສະຕະວັດທີ່ສຳຄັນ່ທີ່ສຸດ, ບົດ 28, ວັກ 1–5). {GC 333.1}

## {GC 333.2}

“ແທ້ຈິງແລ້ວບໍ່ມີພາສາໃດທີ່ຈະສາມາດບັນຍາຍເຖິງຄວາມງົດງາມ ແລະ ຄວາມຍິ່ງໃຫຍ່ຂອງປາກົດການນັ້ນ…ສຳລັບຄົນທີ່ບໍ່ໄດ້ເຫັນເຫດການນັ້ນບໍ່ມີໃຜທີ່ສາມາດຈິນຕະນາການເຖິງຄວາມສະຫວ່າງສະໄຫວຂອງມັນໄດ້. ມັນເບິ່ງຄືວ່າດວງດາວທັງໝົດຂອງທ້ອງຟ້າໄດ້ມາໂຮມກັນຢູ່ໃກ້ຈຸດສູງສຸດ ແລ້ວກໍພຸ້ງກະຈາຍໄປຫາທຸກສ່ວນຂອງຂອບຟ້າພ້ອມໆ ກັນຢ່າງໄວວາດັ່ງສາຍຟ້າແມບໂດຍບໍ່ມອດລົງ; ຈາກນັ້ນກໍມີດາວຕົກນັບເປັນພັນໆ ດວງຕາມຮ່ອງຮອຍຂອງດາວຊຸດເດີມຢ່າງຮີບດ່ວນເໝືອນມັນຖືກສ້າງມາເພື່ອໂອກາດໃນຄັ້ງນັ້ນ.” (ເອຟ. ຣີດ, ໃນວາລະສານສະໜັບສະໜູນຄຣິສຕຽນ, 13 ທັນວາ ຄ.ສ. 1833). “ບໍ່ສາມາດມີປາກົດການທີ່ເໝືອນໝາກເດືອຖືກລົມແຮງພັດລົງມາໄດ້ດີໄປກວ່າປາກົດການໃນຄັ້ງນັ້ນ.” (ບົດຄວາມ “ຊາວນາຄົນຊະລາ”, ໃນໜັງສືພິມ ປອດແລນຍາມແລງ, ວັນທີ 26 ພະຈິກ ຄ.ສ. 1833). {GC 333.2}

## {GC 334.1}

ໃນວາລະສານການຄ້າຂອງນິວຢອກສະບັບວັນທີ 14 ພະຈິກ ຄ.ສ.1833 ມີບົດຄວາມຍາວກ່ຽວກັບປາກົດການອັນປະເສີດນີ້ເຊິ່ງມີຂໍ້ຄວາມວ່າ: “ຂ້າພະເຈົ້າຄິດວ່າ, ຄົງບໍ່ມີນັກປັດຊະຍາ ຫຼື ນັກວິຊາການຄົນໃດເຄີຍບັນທຶກເຫດການເໝືອນທີ່ເກີດຂຶ້ນຕອນເຊົ້າຂອງມື້ວານນີ້. ມີຜູ້ເຜີຍພຣະທຳ 1,800 ປີມາແລ້ວ ໄດ້ທຳນວາຍເຖິງເຫດການນີ້ລ່ວງໜ້າຢ່າງແມ່ນຢຳ; ຄືຖ້າເຮົາຈະຍອມຮັບວ່າການຕົກຂອງດວງດາວ ໝາຍເຖິງດາວຕົກນັ້ນເອງ ເຊິ່ງຖ້າຈະຕີຄວາມຕາມຕົວກໍບໍ່ສາມາດໝາຍເຖິງຢ່າງອື່ນໄດ້.” {GC 334.1}

## {GC 334.2}

ດ້ວຍເຫດນີ້ຈຶ່ງເປັນການປາກົດຂອງໝາຍສຳຄັນຕົວສຸດທ້າຍຂອງການສະເດັດມາຂອງພຣະເຢຊູ. ພຣະອົງຊົງເຕືອນພວກສາວົກຂອງພຣະອົງວ່າ: “ເມື່ອພວກເຈົ້າເຫັນເຫດການນັ້ນເກີດຂຶ້ນ ພວກເຈົ້າກໍຈະຮູ້ໄດ້ວ່າເວລາມາໃກ້ແລ້ວພ້ອມທີ່ຈະເກີດຂຶ້ນ.” (ມັດທາຍ 24:33). ຫຼັງຈາກໝາຍສຳຄັນເຫຼົ່ານີ້, ໂຢຮັນໄດ້ເຫັນເຫດການອັນຍິ່ງໃຫຍ່ທີ່ຈະເກີດຂຶ້ນຫຼັງຈາກນັ້ນ ຄືທ້ອງຟ້າມ້ວນກັບເໝືອນໜັງສືມ້ວນ ໃນຂະນະທີ່ແຜ່ນດິນໂລກສັ່ນສະເທືອນ, ພູເຂົາ ແລະ ເກາະທັງຫຼາຍ ກໍເຄື່ອນຍ້າຍໄປຈາກບ່ອນຂອງມັນ, ແລະ ຄົນຊົ່ວຮ້າຍພະຍາຍາມໜີຈາກບຸດມະນຸດດ້ວຍຄວາມສະທ້ານຢ້ານກົວ. (ເບິ່ງ ພຣະນິມິດ 6:12–17). {GC 334.2}

## {GC 334.3}

ຫຼາຍຄົນທີ່ໄດ້ເຫັນການຕົກຂອງດວງດາວຖືວ່າເປັນເຄື່ອງໝາຍປະກາດເຖິງການພິພາກສາທີ່ຈວນຈະເກີດຂຶ້ນ, “ເປັນການຊີ້ບອກລ່ວງໜ້າຢ່າງໜ້າຢຳເກງ ແລະ ເປັນໝາຍສຳຄັນແຫ່ງຄວາມເມດຕາວ່າ ວັນອັນສຳຄັນຍິ່ງໃຫຍ່ນັ້ນກຳລັງຈະມາເຖິງ.” (ບົດຄວາມ “ຊາວນາຄົນຊະລາ”, ໃນໜັງສືພິມ ປອດແລນຍາມແລງ, ວັນທີ 26 ພະຈິກ ຄ.ສ. 1833). ດັ່ງນັ້ນຄຳທັງຫຼາຍຈຶ່ງຫັນມາໃຫ້ຄວາມສົນໃຈກັບການສໍາເລັດຂອງຄຳພະຍາກອນ ແລະມີຫຼາຍຄົນຍອມຮັບເອົາການເຕືອນເລື່ອງການສະເດັດມາຄັ້ງທີ່ສອງຂອງພຣະຄຣິສ. {GC 334.3}

## {GC 334.4}

ໃນປີ ຄ.ສ. 1840 ມີການສໍາເລັດຂອງຄຳພະຍາກອນທີ່ໜ້າປະທັບໃຈອີກຢ່າງໜຶ່ງເກີດຂຶ້ນເຮັດໃຫ້ຄົນສົນໃຈຢ່າງກວ້າງຂວາງ. ໂຢສີຢາ ລິດຊ໌ ເປັນໜຶ່ງໃນແກ່ນນຳພວກສາສະໜາຈານທີ່ປະກາດການສະເດັດກັບມາຂອງພຣະຄຣິສ; ໃນປີ ຄ.ສ. 1838 ເພິ່ນຕີພິມຄຳອະທິບາຍພຣະນິມິດບົດທີ 9 ໂດຍທຳນວາຍໄວ້ວ່າອານາຈັກໂອໂຕມັນຂອງຊາວເທີກຈະໝົດອຳນາດລົງ. ອີງຕາມການຄິດໄລ່ຂອງລາວ, ອານາຈັກດັ່ງກ່າວຈະຖືກໂຄ່ນລົ້ມ “ປະມານເດືອນສິງຫາ ຄ.ສ. 1840,” ແລ້ວກ່ອນທີ່ຄຳພະຍາກອນຈະສຳເລັດເລັກນ້ອຍເພິ່ນຂຽນວ່າ: “ຖ້າຫາກວ່າໄລຍະ 150 ປີ ທໍາອິດໄດ້ສໍາເລັດລົງຕົງເວລາຢ່າງແມ່ນຢຳນັ້ນ ໂດຍທີ່ ດີໂກເຊ (Deacozes) ຂຶ້ນບັນລັງຕາມການອະນຸຍາດຈາກພວກຊາວເທີກ ແລະ ຖ້າເວລາ 391 ປີ ບວກກັບອີກ 15 ວັນເລີ່ມຕົ້ນໃນຕອນທ້າຍຂອງໄລຍະທໍາອິດ, ສະແດງວ່າ ມັນຈະສິ້ນສຸດລົງໃນວັນທີ 11 ສິງຫາ 1840; ສະນັ້ນພວກເຮົາສາມາດຄາດໝາຍວ່າ ໃນມື້ນັ້ນອໍານາດຂອງອານາຈັກໂອໂຕມັນໃນນະຄອນຄອນສະແຕນຕິນໂອເປິນຈະຖືກໂຄ້ນລົງ. ຂ້າພະເຈົ້າເຊື່ອວ່າຈະເກີດຂຶ້ນຕາມນີ້ເລີຍ.” (ໂຢສີຢາ ລິດຈ໌, ໃນວາລະສານໝາຍສຳຄັນແຫ່ງຍຸກສະໄໝ ແລະ ການຕີຄວາມຄໍາພະຍາກອນ, ວັນທີ 1 ສິງຫາ ຄ.ສ.1840). {GC 334.4}

## {GC 335.1}

### ເຫດການເກີດຂຶ້ນຕາມທີ່ທຳນວາຍໄວ້

ໃນເວລາທີ່ລະບຸໄວ້, ຄະນະທູດຂອງຕຸຣະກີໄດ້ຍອມຮັບການປົກປ້ອງຄຸ້ມຄອງຈາກປະເທດພັນທະມິດຂອງເອີຣົບ; ດັ່ງນັ້ນຈຶ່ງໄດ້ມອບຕົນເອງໃຫ້ຢູ່ພາຍໃຕ້ການຄວບຄຸມຂອງບັນດາປະເທດຄຣິສຕຽນ. ເຫດການດັ່ງກ່າວເປັນການສໍາເລັດຂອງຄຳພະຍາກອນຕົວຕົວຕາມທີ່ຂຽນໄວ້. ເມື່ອຂ່າວເລື່ອງນີ້ຖືກເຜີຍແຜ່ອອກໄປ ມີຄົນຫຼວງຫຼາຍເຊື່ອໝັນວ່າ ຫຼັກການທີ່ມິນເລີກັບພັກພວກໃຊ້ໃນການຕີຄວາມໝາຍຂອງຄຳພະຍາກອນນັ້ນຖືກຕ້ອງ, ສິ່ງນີ້ຈຶ່ງເປັນແຮງສະໜັບສະໜູນແກການປະກາດເລື່ອງການສະເດັດກັບມາຂອງພຣະຄຣິສ. ຜູ້ຊາຍບາງຄົນທີ່ມີການສຶກສາ ແລະ ມີຕຳແໜ່ງຮັບຜິດຊອບກໍມາຮ່ວມທີມງານກັບມິນເລີ ທັງໃນການເທດສະໜາ ແລະ ໃນການຕີພິມຄຳສອນຂອງເພິ່ນ; ດັ່ງນັ້ນ, ລະຫວ່າງປີ ຄ.ສ. 1840 ເຖິງ ປີ 1844 ວຽກງານການປະກາດດັ່ງກ່າວຈຶ່ງໄດ້ຂະຫຍາຍອອກຢ່າງໄວວາ. {GC 335.1}

## {GC 335.2}

ວິນລຽມ ມິນເລີ ເປັນຄົນມີພະລັງສະໝອງທີ່ໄດ້ຮັບການເຝິກຝົນດ້ວຍການຄິດ ແລະ ການຄົ້ນຄວ້າ; ນອກຈາກນັ້ນ ເພິ່ນຍັງໄດ້ຮັບສະຕິປັນຍາຈາກສະຫວັນດ້ວຍການຕິດສະໜິດກັບພຣະເຈົ້າຜູ້ຊົງເປັນແຫຼ່ງປັນຍາ. ເພິ່ນເປັນຄົນທ່ຽງທຳ ແລະ ເປັນທີ່ນັບໜ້າຖືຕາໃນທຸກບ່ອນທີ່ເຫັນຄຸນຄ່າຂອງອຸປະນິໄສທີ່ສັດຊື່ ແລະ ສິນທຳອັນດີງາມ. ເພິ່ນເປັນຄົນໃຈເມດຕາຢ່າງແທ້ຈິງ ແລະ ເປັນຄົນຖ່ອມຕົວຕາມແບບຂອງຄຣິສຕຽນ ທັງເປັນຄົນທີ່ສາມາດຄວບຄຸມຕົວເອງ, ເອົາໃຈໃສ່ ແລະ ມີຄວາມຮັກຕໍ່ທຸກຄົນ, ພ້ອມທີ່ຈະຟັງຄວາມຄິດເຫັນ ແລະ ພິຈາລະນາເຫດຜົນຂອງຄົນອື່ນ. ເພິ່ນມີຈິດໃຈສະຫງົບ ແລະ ບໍ່ໄດ້ອາລົມຮ້ອນໃນຂະນະທີ່ທົດສອບທິດສະດີ ແລະ ຄໍາສອນທຸກຢ່າງໂດຍພຣະຄໍາຂອງພຣະເຈົ້າ; ການໃຊ້ເຫດຜົນຢ່າງຮອບຄອບ ແລະ ການຮູ້ພຣະຄຳພີຢ່າງຄົບຖ້ວນເຮັດໃຫ້ເພິ່ນສາມາດເປີດໂປ່ງ ແລະ ປະຕິເສດຄວາມເທັດ. {GC 335.2}

## {GC 335.3}

ແຕ່ໃນຂະນະດຽວກັນ ມີຄົນຕໍ່ຕ້ານວຽກງານການປະກາດຂອງເພິ່ນຢ່າງ(ຂົມຂື່ນ/ຮ້າຍກາດ). ເຊັ່ນດຽວກັບສະໄໝພວກນັກປະຕິຮູບລຸ້ນກ່ອນໆ, ຜູ້ສອນສາສະໜາທີ່ສັງຄົມນິຍົມຊົມຊອບກໍບໍ່ໄດ້ຮັບຄວາມຈິງທີ່ເພິ່ນສອນ. ເນື່ອງຈາກຄົນເຫຼົ່ານີ້ບໍ່ມີພຣະຄຳພີຮອງຮັບຈຸດຢືນຂອງຕົນ, ພວກເຂົາຈຶ່ງຍຶດເອົາຖ້ອຍຄຳ ແລະ ຄຳສອນຂອງມະນຸດ ແລະ ທຳນຽມຂອງຄຣິສຕຽນສະໄໝບູຮານ. ແຕ່ພຣະຄໍາຂອງພຣະເຈົ້າເປັນພະຍານດຽວທີ່ຜູ້ສອນຄວາມຈິງເລື່ອງການສະເດັດກັບມາຍອມຮັບໄດ້. ຄຳຂວັນພວກເຂົາຄື “ພຣະຄຳພີພຽງຢ່າງດຽວເທົ່ານັ້ນ.” ໃນເມື່ອຝ່າຍທີ່ຕໍ່ຕ້ານຂາດພຣະຄຳພີສະໜັບສະໜູນ ພວກເຂົາຈຶ່ງໃຊ້ການເຍາະເຍີ້ຍຫົວຂວັນແທນ. ມີການທຸ້ມເທເວລາ, ຊັບສິນ ແລະ ຄວາມສາມາດ ເພື່ອປ້າຍສີຄົນບໍຣິສຸດທີ່ມີຄວາມຜິດຢູ່ພຽງຂໍ້ດຽວ ນັ້ນຄືພວກເຂົາເຝົ້າລໍຄອຍການສະເດັດກັບມາຂອງອົງພຣະຜູ້ເປັນເຈົ້າຂອງຕົນ, ພະຍາຍາມໃຊ້ຊີວິດຢ່າງບໍຣິສຸດ ແລະ ຊັກຊວນຄົນອື່ນໃຫ້ຕຽມພ້ອມສໍາລັບການສະເດັດມາຂອງພຣະອົງ. {GC 335.3}

## {GC 336.1}

ຄົນທີ່ຕໍ່ຕ້ານນັ້ນມິຄວາມພະຍາຍາມຢ່າງພາກພຽນທີ່ຈະດຶງຄວາມສົນໃຈຂອງປະຊາຊົນອອກຈາກເລື່ອງການສະເດັດກັບມາຂອງພຣະຄຣິສ. ພວກເຂົາສອນວ່າການສຶກສາຄຳພະຍາກອນທີ່ກ່ຽວຂ້ອງກັບການສະເດັດກັບມາຂອງພຣະຄຣິສ ແລະ ການສິ້ນໂລກເປັນຄວາມບາບ ແລະ ເປັນເລື່ອງທີ່ໜ້າອັບອາຍ. ພວກສາສະໜາຈານທີ່ໄດ້ຮັບຄວາມນິຍົມຊົມຊອບຈາກຄົນໃນສັງຄົມຈຶ່ງທຳລາຍຄວາມເຊື່ອໃນພຣະຄໍາຂອງພຣະເຈົ້າຢ່າງນີ້ແຫຼະ. ຄໍາສອນຂອງພວກເຂົາເປັນເຫດໃຫ້ຄົນບໍ່ເຊື່ອໃນພຣະເຈົ້າ ແລະ ມີຫຼາຍຄົນປ່ອຍຕົວເອງໃຫ້ເຮັດຕາມຄວາມປາຖະໜາຊົ່ວຂອງຈິດໃຈ. ແລ້ວຄົນທີ່ຢູ່ເບື້ອງຫຼັງຄວາມຊົ່ວເຫຼົ່ານີ້ກໍມາໂຍນຄວາມຜິດໃຫ້ກັບພວກກຸ່ມແອັດເວັນຕິສທີ່ກຳລັງລໍຖ້າການສະເດັດກັບມາຂອງພຣະເຢຊູ. {GC 336.1}

## {GC 336.2}

ເຖິງແມ່ນວ່າມີປັນຍາຊົນມາຟັງມິນເລີດ້ວຍໃຈຈົດຈໍ່ເຕັມຫ້ອງປະຊຸມຢູ່ເລື້ອຍໆ ແຕ່ພວກໜັງສືພິມຄຣິສຕຽນບໍ່ສູ່ໄດ້ຂຽນເຖິງເພິ່ນນອກຈາກຈະເປັນການປະນາມເຍາະເຍີ້ຍ. ຄົນທີ່ບໍ່ເອົາໃຈໃສ່ ແລະ ຄົນຊົ່ວເຫັນທ່າທີຂອງພວກຜູ້ນຳສາສະໜາແລ້ວ ຈຶ່ງຮູ້ສຶກໃຈກ້າຂຶ້ນມາ; ພວກເຂົາຈຶ່ງລໍ້ລຽນຢ່າງເສຍຫາຍ ແລະ ເວົ້າຄຳຄົມຄາຍເພື່ອປະໝາດຢ່າງຕ່ຳຊ້າ; ທັງໝົດນີ້ກໍເພື່ອດູຖູກມິນເລີ ແລະ ວຽກງານການປະກາດຂອງເພິ່ນ. ມິນເລີຜູ້ຊາຍຜົມຫງອກໄດ້ປະເຮືອນຊານອັນສະດວກສະບາຍເພື່ອໄປຕາມເມືອງຕ່າງໆ ດ້ວຍທຶນຂອງຕົນເອງ ແລະ ເຮັດວຽກຢ່າງບໍ່ຢຸດບໍ່ເຊົາເພື່ອເຕືອນຊາວໂລກເຖິງການພິພາກສາທີ່ໃກ້ຈະມາເຖິງນັ້ນ, ແຕ່ເພິ່ນກັບຖືກຄົນອື່ນປະນາມເຍາະເຍີ້ຍ ແລະ ຖືກໃສ່ຮ້າຍວ່າເປັນຄົນບ້າສາສະໜາ, ເປັນຕົວຫຼອກລວງ ແລະ ເປັນກະຕ່າຍຕື່ນຕູມສະໝອງຂີ້ເລື້ອຍ. {GC 336.2}

## {GC 336.3}

ແຕ່ຄົນອອກມາສະແດງຄວາມບໍ່ພໍໃຈ ແລະ ປະນາມການຫົວຂວັນ ແລະ ການໃສ່ຮ້າຍປ້າຍສີຢ່າງບໍ່ເປັນຄວາມຈິງນີ້, ແມ່ນແຕ່ໜັງສືພິມທົ່ວໄປຍັງປະນາມການເຍາະເຍ້ຍດັ່ງກ່າວ. ມີຊາວໂລກກ່າວວ່າ ການທີ່ຈະເຍາະເຍີ້ຍຫົວຂວັນ “ບຸກຄົນທີ່ສະຫງ່າຜ່າເຜີຍ ແລະ ໜ້າຢຳເກງເຊັ່ນນີ້ ບໍ່ແມ່ນການທຳລາຍຄວາມຮູ້ສຶກຂອງຜູ້ທີ່ສະໜັບສະໜູນເພິ່ນເທົ່ານັ້ນ” ແຕ່ເປັນການ “ໝິ່ນປະໝາດວັນພິພາກສາ, ເປັນການຫົວຂວັນອົງພຣະຜູ້ເປັນເຈົ້າເອງ ແລະ ເປັນການດູຖູກການພິພາກສາອັນເປັນຕາໜ້າຢ້ານກົວຂອງພຣະອົງ.” (ບຼິສ, ໜ້າ 183). {GC 336.3}

## {GC 336.4}

ມານຊາຕານຜູ້ຍຸຍົງໃຫ້ເກີດຄວາມຊົ່ວຮ້າຍທັງມວນບໍ່ພຽງແຕ່ພຍາຍາມຕໍ່ຕ້ານການປະກາດເລື່ອງການສະເດັດກັບມາຂອງພຣະຄຣິສ ແຕ່ມັນພະຍາຍາມທຳລາຍຜູ້ປະກາດໄປດ້ວຍ. ມິນເລີໄດ້ເອາສັດຈະທຳໃນພຣະຄຳພີມາປັບໃຊ້ກັບຊີວິດຈິງຂອງຜູ້ຟັງ, ທັງໄດ້ກ່າວປະນາມຄວາມຜິດບາບ ແລະ ສອນໃຫ້ພວກເຂົາບໍ່ໄວ້ວາງໃຈໃນຕົນເອງ, ແຕ່ຖ້ອຍຄຳອັນກົງໄປກົງມາ ແລະ ກົງປະເດັນຂອງເພິ່ນເຮັດໃຫ້ບາງຄົນກຽດຊັງ. ການທີ່ສະມາຊິກຄຣິສຕະຈັກຕໍ່ຕ້ານຄຳສອນຂອງເພິ່ນ ເຮັດໃຫ້ຄົນທີ່ບໍ່ມີສາສະໜາຍິ່ງກ້າຫານທີ່ຈະເຮັດຮຸນແຮງກວ່າເກົ່າ; ພວກຝ່າຍສັດຕູວາງແຜນໝາຍເອົາຊີວິດຂອງມິນເລີໃນຂະນະທີ່ເພິ່ນອອກຈາກຫ້ອງປະຊຸມ. ແຕ່ທູດສະຫວັນຜູ້ບໍຣິສຸດໄດ້ຢູ່ທີ່ນັ້ນ; ມີທູດສະຫວັນອົງໜຶ່ງໃນຮູບຮ່າງຂອງມະນຸດໄດ້ຈັບແຂນຂອງມິນເລີຜູ້ຮັບໃຊ້ຂອງພຣະເຈົ້າ ແລະ ນຳເພິ່ນຜ່ານຝູງຄົນທີ່ໃຈຮ້າຍດັ່ງກ່າວ. ວຽກງານຂອງເພິ່ນຍັງບໍ່ທັນສໍາເລັດເທື່ອ, ຊາຕານ ແລະ ຜູ້ຮັບໃຊ້ຂອງມັນຈຶ່ງຕ້ອງຜິດຫວັງທີ່ແຜນການຫຼົ້ມເຫຼວ. {GC 336.4}

## {GC 337.1}

### ບາງຄົນສົນໃຈ ບາງຄົນບໍ່ເຊື່ອ

ເຖິງແມ່ນຈະມີການຕໍ່ຕ້ານຄັດຄ້ານກໍຕາມ, ແຕ່ຄວາມສົນໃຈໃນເລື່ອງການສະເດັດກັບມາຂອງພຣະຄຣິສໄດ້ເພີ່ມທະວີຂຶ້ນຢ່າງຕໍ່ເນື່ອງ. ຕອນເລີ່ມຕົ້ນມີຄົນຟັງເປັນຫຼັກຊາວຫຼັກຮ້ອຍ ແຕ່ບັດນີ້ມີຄົນມາເປັນຫຼັກພັນ. ຄຣິສຕະຈັກຕ່າງໆ ມີສະມາຊິກເພີ່ມຫຼາຍ ແຕ່ເມື່ອເວລາຜ່ານໄປ ກໍມີກະແສຕໍ່ຕ້ານແມ່ນແຕ່ສະມາຊິກໃໝ່ເຫຼົ່ານັ້ນ ແລະ ຄຣິສຕະຈັກທັງຫຼາຍກໍເລີ່ມມີມາດຕະການລົງໂທດຜູ້ທີ່ຮັບເອົາຄຳສອນຂອງມິນເລີ. ມິນເລີຂຽນຕອບໂຕ້ການກະທໍາດັ່ງກ່າວຂອງຄຣິສຕະຈັກທຸກຄະນະນິກາຍ ໂດຍຮຽກຮ້ອງວ່າ ຖ້າຄຳສອນຂອງເພິ່ນເປັນຄວາມເທັດ ກໍຂໍໃຫ້ພິສູດໃຫ້ເຫັນຈາກພຣະຄຳພີ. {GC 337.1}

## {GC 337.2}

ເພິ່ນກ່າວວ່າ: “ມີຫຍັງແດ່ທີ່ພວກເຮົາເຊື່ອທີ່ພຣະຄຳຂອງພຣະເຈົ້າບໍ່ໄດ້ສັ່ງໃຫ້ເຊື່ອ? ທ່ານທັງຫຼາຍເອງຍອມຮັບວ່າພຣະຄຳຂອງພຣະເຈົ້າເປັນບັນທັດຖານພຽງຢ່າງດຽວແຫ່ງຄວາມເຊື່ອ ແລະ ການປະພຶດປະຕິບັດຂອງເຮົາບໍ່ແມ່ນບໍ?” ພວກເຮົາໄດ້ເຮັດຫຍັງແດ່ທີ່ຄວນໄດ້ຮັບການປະນາມຢ່າງຮຸນແຮງເຊັ່ນນີ້ໃນຄຳເທດສະໜາ ແລະ ໃນໜັງສືພິມ? ພວກເຮົາມີຄວາມຜິດຢ່າງໃດທີ່ພວກທ່ານຮູ້ສຶກວ່າການຂັບໄລ່ພວກເຮົາ [ຄືພວກແອັດເວັນຕິສ] ຈາກຄຣິສຕະຈັກ ແລະ ຈາກການກຸ່ມນະມັດສະການຂອງທ່ານເປັນສິ່ງທີ່ຖືກຕ້ອງ?” “ຖ້າພວກເຮົາຜິດຈິງ ກໍຂໍຈົ່ງຊ່ວຍສະແດງໃຫ້ພວກເຮົາເຫັນວ່າມັນຜິດຢູ່ໃສ. ສະແດງໃຫ້ພວກເຮົາເຫັນຈາກພຣະຄໍາຂອງພຣະເຈົ້າວ່າເຮົາເຊື່ອຄວາມເທັດຢູ່ປະການໃດແດ່; ການເຍາະເຍີ້ຍບໍ່ສາມາດໂນ້ມນ້າວພວກເຮົາໄດ້ດອກ, ພວກເຮົາໄດ້ຮັບການເຍາະເຍີຍພຽງພໍແລ້ວ ມີແຕ່ພຣະຄຳຂອງພຣະເຈົ້າເທົ່ານັ້ນທີ່ສາມາດປ່ຽນຄວາມຄິດເຫັນຂອງພວກເຮົາໄດ້. ພວກເຮົາໄດ້ພິຈາລະນາຫຼັກຖານໃນພຣະຄຳພີດ້ວຍຄວາມຕັ້ງໃຈ ແລະ ການອະທິຖານຈຶ່ງມາເຖິງຂໍ້ສະຫຼຸບຂອງພວກເຮົາ.” (ບຼິສ, ໜ້າ 250, 252). {GC 337.2}

## {GC 337.3}

ໃນແຕ່ລະຍຸກສະໄໝພຣະເຈົ້າຊົງຕັກເຕືອນຊາວໂລກຜ່ານຜູ້ຮັບໃຊ້ຂອງພຣະອົງ ແຕ່ຜູ້ຮັບໃຊ້ເຫຼົ່ານັ້ນກັບຖືກຄົນອື່ນສົງໄສ ແລະ ບໍ່ເຊື່ອ. ເມື່ອຄົນກ່ອນນ້ຳຖ້ວມໂລກເຮັດຄວາມຊົ່ວຊ້າຈົນພຣະເຈົ້າຊົງນ້ຳມາຖ້ວມໂລກ, ພຣະອົງຊົງເຕືອນກ່ອນ ໃຫ້ພວກເຂົາຮູ້ເຖິງພຣະປະສົງຂອງພຣະອົງ ແລະ ມີໂອກາດຫັນຈາກທາງຊົ່ວຮ້າຍຂອງຕົນ. ສຽງການຕັກເຕືອນນັ້ນກ້ອງຢູ່ໃນຫູຂອງພວກເຂົາເປັນເວລາ 120 ປີ ຂໍໃຫ້ພວກເຂົາກັບໃຈກ່ອນຄວາມໂກດຮ້າຍຂອງພຣະເຈົ້າຈະທຳລາຍພວກເຂົາ. ແຕ່ເຂົາທັງຫຼາຍກັບຟັງຄຳເຕືອນນັ້ນວ່າເປັນນິຍາຍ ຈຶ່ງບໍ່ເຊື່ອ ແລະ ຍິ່ງມີຄວາມໜ້າດ້ານໃນການເຮັດຊົ່ວ; ພວກເຂົາເຍາະເຍີ້ຍຜູ້ຮັບໃຊ້ຂອງພຣະເຈົ້າ ແລະ ດູຖູກຄຳຂໍຮ້ອງຂອງເພິ່ນ, ແຖມຍັງຫາວ່າເພິ່ນເປັນຄົນປະໝາດ, ເພາະວ່າຊາຍຄົນໜຶ່ງຈະບັງອາດຢືນຂຶ້ນຕໍ່ຕ້ານບຸກຄົນສຳຄັນທັງຫຼາຍຂອງໂລກນີ້ໄດ້ແນວໃດ? ຖ້າຂ່າວສານຂອງໂນອາເປັນຄວາມຈິງເປັນຫຍັງມະນຸດທຸກຄົນຈຶ່ງບໍ່ເຫັນ ແລະ ເຊື່ອ? ຂໍ້ຄິດຂອງຊາຍຄົນໜຶ່ງຕໍ່ກັບສະຕິປັນຍາຂອງຄົນນັບໝື່ນນັບແສນ! ພວກເຂົາບໍ່ຍອມຮັບຄໍາເຕືອນ ແລະ ບໍ່ຍອມເຂົ້າລີ້ໄພຢູ່ໃນເຮືອ. {GC 337.3}

## {GC 338.1}

ຜູ້ທີ່ເຍາະເຍີ້ຍເຫຼົ່ານັ້ນໄດ້ຊີ້ໄປຍັງທຳມະຊາດໃຫ້ເບິ່ງລະດູການທີ່ຜ່ານໄປຕາມປົກກະຕິຂອງມັນ, ຟ້າສີຄາມສົດໃສທີ່ບໍ່ເຄີຍມີຝົນຕົກຈັກເທື່ອ ແລະ ທົ່ງຫຍ້າຂຽວສະອຸ່ມທີ່ຮັບການຫົດນ້ຳຈາກນ້ຳໝອກໃນກາງຄືນ ແລ້ວຈຶ່ງຮ້ອງອອກມາວ່າ: “ລາວເວົ້າເປັນຄຳອຸປະມາບໍ່ແມ່ນບໍ່?” ພວກເຂົາກຽດຊັງຜູ້ປະກາດແຫ່ງຄວາມຊອບທຳ ແລະ ຫາວ່າເພິ່ນເປັນພວກກະຕ່າຍຕື່ນຕູມ; ຈາກນັ້ນພວກເຂົາກໍຍິ່ງສະແຫວງຫາຂອງບັນເທິງ ແລະ ຍິ່ງຕັ້ງໃຈເຮັດຊົ່ວຫຼາຍກວ່າເກົ່າ. ແຕ່ການທີ່ພວກເຂົາບໍ່ເຊື່ອບໍ່ສາມາດຂັດຂວາງເຫດການທີ່ທຳນວາຍໄວ້. ພຣະເຈົ້າຊົງອົດທົນຕໍ່ຄວາມຊົ່ວຮ້າຍຂອງພວກເຂົາເປັນເວລາດົນນານ ແລະໂອກາດພຽງພໍທີ່ຈະກັບໃຈ; ແຕ່ເມື່ອເຖິງເວລາທີ່ກຳນົດການພິພາກສາລົງໂທດກໍຕົກໃສ່ຄົນເຫຼົ່ານັ້ນທີ່ປະຕິເສດພຣະເມດຕາຂອງພຣະອົງ. {GC 338.1}

## {GC 338.2}

### ຊົງທຳນວາຍວ່າຈະມີຄົນເຍາະເຍີ້ຍ

ພຣະຄຣິສຊົງກ່າວວ່າຈະມີຄົນບໍ່ເຊື່ອເລື່ອງການສະເດັດກັບມາຂອງພຣະອົງຄ້າຍຄືກັບໃນສະໄໝຂອງໂນອາ. ພຣະຜູ້ຊ່ວຍໃຫ້ລອດຊົງກ່າວວ່າ, ຄົນໃນສະໄໝໂນອາບໍ່ຮູ້ເລີຍຈົນກວ່ານ້ຳຖ້ວມມາກວາດພວກເຂົາໄປແລ້ວສັນໃດ “ເມື່ອບຸດມະນຸດມາ ກໍຈະເປັນດັ່ງນັ້ນແຫລະ” (ມັດທາຍ 24:39). ເມື່ອຄົນທີ່ໄດ້ນາມຊື່ວ່າເປັນຄົນຂອງພຣະເຈົ້າແຕ່ຮ່ວມເປັນໜຶ່ງດຽວກັບຊາວໂລກ, ໃຊ້ຊີວິດຢ່າງຊາວໂລກ ແລະ ຫາຄວາມບັນເທິງຈາກສິ່ງທີ່ພຣະເຈົ້າຊົງຫ້າມ; ເມື່ອຄຣິສຕະຈັກໄປຮຽນແບບຄວາມຫຼູຫຼາຟຸ້ມເຟື້ອຍຂອງທາງຊາວໂລກ; ເມື່ອສຽງລະຄັງດັງໂຄງເຄງເພື່ອສະຫຼອງການແຕ່ງງານ ແລະ ຄົນທັງຫຼາຍກຳລັງເບິ່ງອອກໄປໃນອະນາຄົດອັນໄກວ່າຈະມີວາມຈະເລີນຮຸ່ງເຮືອງໃນໂລກ; ເມື່ອນັ້ນແຫຼະ ພາບອັນແສງສີໃສ ແລະ ຄວາມຫວັງອັນຫຼອກລວງຈະດັບສູນຢ່າງກະທັນຫັນເໝືອນຟ້າແມບຟ້າຜ່າ. {GC 338.2}

## {GC 339.1}

ພຣະເຈົ້າສົ່ງຜູ້ຮັບໃຊ້ຂອງພຣະອົງທີ່ຊັງເລືອກໄວ້ເພື່ອປະກາດເຕືອນວ່າ ການພິພາກສາຄັ້ງສຸດທ້າຍໃກ້ເຂົ້າມາເໝືອນດັ່ງທີ່ພຣະອົງຊົງໃຊ້ໂນອາໃຫ້ເຕືອນຊາວໂລກເລື່ອງນ້ຳຖ້ວມ. ແລ້ວຄົນໃນສະໄໝຂອງໂນອາໄດ້ຫົວຂວັນຄຳທຳນວາຍຂອງເພິ່ນທີ່ປະກາດເລື່ອງຄວາມຊອບທຳຢ່າງໃດ ມີຫຼາຍຄົນໃນສະໄໝຂອງມິນເລີລວມເຖິງຄົນທີ່ມີຊື່ວ່າເປັນຄົນຂອງພຣະເຈົ້າບາງຄົນທີ່ຫົວຂວັນຄຳຕັກເຕືອນຂອງເພິ່ນຢ່າງນັ້ນ. {GC 339.1}

## {GC 339.2}

ເປັນຫຍັງຄຣິສຕະຈັກທັງຫຼາຍຈຶ່ງບໍ່ຕ້ອນຮັບຄໍາສອນ ແລະ ຄຳເທດສະໜາເລື່ອງການສະເດັດມາຄັ້ງທີ່ສອງຂອງພຣະຄຣິສ? ສຳລັບຄົນຊົ່ວ ການສະເດັດກັບມາຂອງພຣະອົງເປັນເລື່ອງຂອງຄວາມທຸກ ແລະ ຄວາມພິນາດ ແຕ່ສຳລັບຄົນຊອບທຳມັນເປັນເລື່ອງແຫ່ງຄວາມຫວັງ ແລະ ຄວາມຊົມຊື່ນຍິນດີ. ຄົນສັດຊື່ຂອງພຣະເຈົ້າໃນທຸກຍຸກທຸກສະໄໝໄດ້ໜຸນໃຈກັນແລະກັນດ້ວຍຄວາມຈິງອັນສຳຄັນເລື່ອງການສະເດັດກັບມາຂອງພຣະເຢຊູ; ແລ້ວເປັນຫຍັງຄົນທີ່ໄດ້ຊື່ວ່າເປັນຄົນຂອງພຣະເຈົ້າຈຶ່ງຖືວ່າເລື່ອງດັ່ງກ່າວ “ເປັນດັ່ງຫີນທີ່ໃຫ້ປະຊາຊົນຕຳສະດຸດ ແລະເປັນດັ່ງແຮ້ວທີ່ຈະດັກຈັບເອົາ” (ເອຊາຢາ 8:14) ເໝືອນຄົນຢິວທີ່ປະຕິເສດພຣະເຢຊູ. ແມ່ນອົງພຣະຜູ້ເປັນເຈົ້າເອງທີ່ຊົງສັນຍາກັບພວກສາວົກຂອງພຣະອົງວ່າ: “ເມື່ອເຮົາໄປຈັດຕຽມບ່ອນໄວ້ສຳລັບພວກເຈົ້າແລ້ວ ເຮົາຈະກັບຄືນມາຮັບເອົາພວກເຈົ້າໄປຢູ່ກັບເຮົາ.” (ໂຢຮັນ14:3). ແມ່ນພຣະຜູ້ຊ່ອຍໃຫ້ລອດເອງທີ່ແສນເມດຕາ ຜູ້ຊົງເຫັນວ່າ ຜູ້ເຊື່ອຕິດຕາມພຣະອົງຈະຮູ້ສຶກເປົ່າປ່ຽວດຽວດາຍ ແລະ ມີຄວາມໂສກເສົ້າ, ພຣະອົງຈຶ່ງຊົງໃຊ້ທູດສະຫວັນມາເພື່ອປອບໂຍນພວກເຂົາໂດຍຢືນຢັນວ່າພຣະອົງຈະສະເດັດກັບມາອີກເໝືອນດັ່ງທີ່ພຣະອົງສະເດັດຂຶ້ນໄປສະຫວັນ. ໃນຂະນະທີ່ພວກສາວົກຢືນຈ້ອງເບິ່ງໄປໃນທ້ອງຟ້າເພື່ອຈະໄດ້ເຫັນພຣະອົງຜູ້ທີ່ພວກເຂົາຮັກອີກຄັ້ງສຸດທ້າຍ, ກໍຕົກໃຈເມື່ອໄດ້ຍິນສຽງກ່າວວ່າ: “ຊາວຄາລີເລເອີຍ, ເປັນຫຍັງພວກເຈົ້າຈຶ່ງຢືນເບິ່ງທ້ອງຟ້າ? ພຣະເຢຊູເຈົ້າອົງນີ້ທີ່ຖືກຮັບໄປຈາກພວກເຈົ້າ ຂຶ້ນສູ່ສະຫວັນແລ້ວ ພຣະອົງຈະມາປາກົດຢ່າງທີ່ພວກເຈົ້າໄດ້ເຫັນພຣະອົງຂຶ້ນສູ່ສະຫວັນນັ້ນແຫຼະ.” (ກິດຈະການ 1:11). ພວກເຂົາມີຄວາມຫວັງຂຶ້ນໃໝ່ເມື່ອໄດ້ຍິນຄຳຂອງທູດສະຫວັນ. ພວກສາວົກຈຶ່ງ “ກັບຄືນເມືອນະຄອນເຢຣູຊາເລັມ ດ້ວຍຄວາມຊົມຊື່ນຍິນດີອັນໃຫຍ່. ພວກເພິ່ນໄດ້ສືບຕໍ່ຢູ່ໃນບໍລິເວນພຣະວິຫານທຸກວັນ ເພື່ອສັນລະເສີນ ແລະໂມທະນາຂອບພຣະຄຸນພຣະເຈົ້າ.” (ລູກາ 24:52, 53). ເຂົາທັງຫຼາຍບໍ່ໄດ້ຊື່ນຊົມຍິນດີຍ້ອນພຣະເຢຊູໄດ້ຖືກແຍກອອກຈາກພວກເຂົາ ແລະ ພວກເຂົາຖືກປະໄວ້ໃຫ້ດີ້ນລົນກັບການທົດລອງ ແລະ ການລໍ້ລວງຂອງໂລກ, ແຕ່ພວກສາວົກເຫຼົ່ານັ້ນມີຄວາມຊົມຊື່ນຍິນດີຍ້ອນຄຳຢືນຢັນຂອງທູດສະຫວັນວ່າພຣະອົງຈະສະເດັດກັບມາອີກ. {GC 339.2}

## {GC 339.3}

ການປະກາດຂ່າວເລື່ອງການສະເດັດມາຂອງພຣະຄຣິສໃນເວລານີ້ຄວນເປັນເລື່ອງທີ່ໜ້າຍິນດີເໝືອນໃນຕອນທີ່ພວກທູດສະຫວັນປະກາດຂ່າວນັ້ນໃຫ້ພວກຜູ້ລ້ຽງແກະໃນເມືອງເບັດເລເຮັມ. ຜູ້ທີ່ຮັກພຣະຜູ້ຊ່ອຍໃຫ້ລອດຢ່າງແທ້ຈິງຈະມີຄວາມໜ້າຊື່ນໃຈບານເມື່ອຄິດເຖິງການສະເດັດກັບມາຂອງພຣະອົງຜູ້ເປັນສູນກາງຄວາມຫວັງໃນຊີວິດນິຣັນຂອງພວກເຂົາ; ຂ່າວເລື່ອງການສະເດັດມານີ້ມີພື້ນຖານມາຈາກພຣະຄຳພີ; ເມື່ອພຣະອົງສະເດັດມາເປັນຄັ້ງທີສອງນີ້ ພຣະອົງຈະບໍ່ຮັບການດູຖືກດູໝິ່ນ ຫຼື ຖືກປະຕິເສດເໝືອນຕອນທີ່ພຣະອົງສະເດັດມາຄັ້ງທຳອິດ, ແຕ່ພຣະອົງຈະສະເດັດມາດ້ວຍຣິດທານຸພາບ ແລະ ດ້ວຍແສງຣັດສະໝີ. ມີແຕ່ຄົນທີ່ບໍ່ຮັກພຣະເຢຊູທີ່ບໍ່ຢາກໃຫ້ພຣະອົງສະເດັດກັບມາ; ຄວາມຄຽດແຄ້ນ ແລະ ຄວາມໃຈຮ້າຍທີ່ຄົນໃນຄຣິສຕະຈັກຕ່າງໆ ມີເມື່ອໄດ້ຍິນເລື່ອງດັ່ງກ່າວເປັນຫຼັກຖານທີ່ແຈ່ມແຈ້ງທີ່ສຸດວ່າຄຣິສຕະຈັກເຫຼົ່ານັ້ນໄດ້ປະຖິ້ມພຣະອົງ. {GC 339.3}

## {GC 340.1}

ຜູ້ທີ່ຮັບເອົາຄໍາສອນເລື່ອງການສະເດັດກັບມາກໍຮູ້ສຶກວ່າ ຕົນຕ້ອງການຖິ້ມໃຈເກົ່າເອົາໃຈໃໝ່ ແລະ ຖ່ອມໃຈລົງຕໍ່ພຣະເຈົ້າ. ມີຫຼາຍຄົນທີ່ມີ 2 ຈິດ 2 ໃຈລະຫວ່າງພຣະຄຣິສ ກັບ ໂລກເປັນເວລາດົນນານ; ມາບັດນີ້ພວກເຂົາຮູ້ສຶກວ່າເຖິງເວລາທີ່ຕ້ອງຕັດສິນໃຈ. “ສິ່ງທີ່ກ່ຽວຂ້ອງກັບຊີວິດນິຣັນໄດ້ກາຍເປັນຄວາມຈິງທີ່ຊັດເຈນທີ່ສຸດຢ່າງທີ່ບໍ່ເຄີຍສຳຜັດມາກ່ອນ, ເໝືອນສະຫວັນຍັບເຂົ້າມາໃກ້ໂລກ. ພວກເຂົາຮູ້ສຳນຶກໃນຄວາມບາບຂອງຕົນທີ່ມີຕໍ່ພຣະເຈົ້າຢ່າງທີ່ບໍ່ເຄີຍຮູ້ສຶກມາກ່ອນ.” (ບຼິສ, ໜ້າ 146). ຊາວຄຣິສຕຽນໄດ້ຮັບການຟື້ນຟູສູ່ຊີວິດໃໝ່ຝ່າຍຈິດວິນຍານ. ພວກເຂົາຮູ້ສຶກວ່າເຫຼືອເວລາສັ້ນໆ ເທົ່ານັ້ນ ສະນັ້ນຖ້າຈະເຮັດຫຍັງເພື່ອຊ່ວຍເຫຼືອເພື່ອນມະນຸດດ້ວຍກັນກໍຕ້ອງຝ້າວເຮັດຢ່າງຮີບດ່ວນ. ສິ່ງຂອງຝ່າຍໂລກຈືດຈາງໄປ, ປະເດັນທີ່ຈັບໃຈພວກເຂົາເໜືອສິ່ງໃດທັງໝົດແມ່ນວ່າ ພວກເຂົາຈະມີຊີວິດນິຣັນ ຫຼືວ່າ ຈະຕ້ອງຕາຍໄປຕະຫຼອດການ. ພຣະວິນຍານຂອງພຣະເຈົ້າສະຖິດຢູ່ກັບພວກເຂົາ ແລະ ຊົງປະທານພະລັງຣິດເດດໃຫ້ພວກເຂົາໃນການຕັກເຕືອນຂໍຮ້ອງພີ່ນ້ອງ ແລະ ຄົນບາບໃຫ້ຕຽມຕົວສຳລັບວັນສຳຄັນຍິ່ງໃຫຍ່ຂອງພຣະເຈົ້າ. ການດຳເນີນຊີວິດປະຈຳວັນຂອງພວກເຂົາເປັນພະຍານທີ່ມິດງຽບຢູ່ຕະຫຼອດເວລາທີ່ປະນາມສະມາຊິກຄຣິສຕະຈັກທີ່ເນັ້ນພິທີກຳແຕ່ບໍ່ກັບໃຈ. ຄົນເຫຼົ່ານັ້ນບໍ່ຢາກມີຫຍັງມາຂັດຈັງຫວະການຫາຄວາມບັນເທິງ, ການສະແຫວງຫາເງິນຄຳ ແລະ ຄວາມທະເຍີທະຍານຫາລາບຍົດໃນໂລກນີ້. ດ້ວຍເຫດນີ້ຈຶ່ງມີຄົນມາຕໍ່ຕ້ານຄຳສອນເລື່ອງການສະເດັດກັບມາຂອງພຣະຄຣິສ ແລະ ຜູ້ທີ່ປະກາດຄຳສອນນັ້ນ. {GC 340.1}

## {GC 340.2}

ໃນເມື່ອຫຼັກຖານກ່ຽວກັບໄລຍະເວລາແຫ່ງຄຳພະຍາກອນມີຄວາມໜັກແໜ້ນໝັ້ນຄົງ ຄົນທີ່ຕໍ່ຕ້ານຈຶ່ງພະຍາຍາມຂັດຂວາງບໍ່ໃຫ້ຄົນມາຄົ້ນຄວ້າເລື່ອງນີ້ ໂດຍກ່າວວ່າ ຄຳພະຍາກອນຖືກຜະນຶກຕາໄວ້. ຢ່າງນີ້ແຫຼະ ພວກໂປຣແຕັສຕັງຈຶ່ງຈະເລີນຮອຍຕາມຄຣິສຕະຈັກໂຣມ, ເພາະຄຣິສຕະຈັກໃນລະບອບສັນຕະປາປາເຄີຍຫ້າມສະມາຊິດອ່ານພຣະຄຳພີ ແລະ ໃນຂະນະດຽວກັນຄຣິສຕະຈັກນິກາຍໂປຣແຕັສຕັງກໍອ້າງວ່າມີສ່ວນສຳຄັນຂອງພຣະຄຳພີທີ່ບໍ່ສາມາດເຂົ້າໃຈໄດ້ ຄືສ່ວນທີ່ກ່າວເຖິງຄວາມຈິງທີ່ກ່ຽວຂ້ອງກັບຍຸກສະໄໝຂອງພວກເຮົານັ້ນເອງ. {GC 340.2}

## {GC 341.1}

### ຄວາມສຳຄັນຂອງພຣະທຳດານີເອນ ແລະ ພຣະນິມິດ

ສາສະໜາຈານ ແລະ ືປະຊາຂົນພາກັນປະກາດວ່າ ຄຳພະຍາກອນຂອງດານີເອນ ແລະ ພຣະນິມິດເປັນສິ່ງເລິກລັບທີ່ບໍ່ສາມາດເຂົ້າໃຈໄດ້. ແຕ່ພຣະຄຣິສຊົງຊີ້ໄປຍັງຖ້ອຍຄຳຂອງຜູ້ເຜີຍພຣະທຳດານີເອນກ່ຽວກັບເຫດການທີ່ຈະເກີດຂຶ້ນຕາມກຳນົດເວລາວ່າ: “ໃຫ້ຜູ້ອ່ານ*ເຂົ້າໃຈ*ເອງ.” (ມັດທາຍ 24:15). ສ່ວນຄຳສອນທີ່ບອກວ່າພຣະທຳພຣະນິມິດເປັນສສິ່ງເລິກລັບທີ່ເຂົ້າໃຈບໍ່ໄດ້ກໍບໍ່ເປັນຄວາມຈິງ ເພາະວ່າຊື່ພຣະທຳເຫຼັ້ມນີ້ໃນພາສາເດີມແປວ່າການເປິດເຜີຍ ເຊິ່ງຈະເຫັນໄດ້ຈາກຂໍ້ທຳອິດຂອງພຣະທຳດັ່ງກ່າວ. “ການຊົງສຳແດງຂອງພຣະເຢຊູເຈົ້າ ເຊິ່ງພຣະເຈົ້າໄດ້ຊົງປະທານແກ່ພຣະອົງເພື່ອຊົງຊີ້ແຈງໃຫ້ບັນດາຜູ້ຮັບໃຊ້ຂອງພຣະອົງຮູ້ເຖິງເຫດການທັງຫຼາຍທີ່ຕ້ອງບັງເກີດຂຶ້ນໃນບໍ່ຊ້ານີ້… *ຄວາມສຸກເປັນຂອງຜູ້ທີ່ອ່ານ*ພຣະທຳເຫຼັ້ມນີ້ ແລະ ຄວາມສຸກເປັນຂອງ*ຜູ້ທີ່ຮັບຟັງ*ຖ້ອຍຄຳແຫ່ງຄຳທຳນວາຍ ແລະ *ປະຕິບັດຕາມ*ຂໍ້ຄວາມທີ່ມີຄຳຂຽນໄວ້ໃນພຣະທຳເຫຼັ້ມນີ້. ດ້ວຍວ່າ, ເວລານັ້ນກໍໃກ້ເຂົ້າມາແລ້ວ ເມື່ອເຫດການເຫຼົ່ານີ້ຈະເກີດຂຶ້ນ.” (ພຣະນິມິດ1:1–3). {GC 341.1}

## {GC 341.2}

ຜູ້ເຜີຍພຣະທຳໂຢຮັນກ່າວວ່າ: “ຄວາມສຸກເປັນຂອງຜູ້ທີ່ອ່ານພຣະທຳເຫຼັ້ມນີ້,” ພຣະພອນດັ່ງກ່າວບໍ່ແມ່ນສໍາລັບຄົນທີ່ບໍ່ຍອມອ່ານ; ແລະ ກ່າວວ່າ “ຄວາມສຸກເປັນຂອງຜູ້ທີ່ຮັບຟັງ,” ມີບາງຄົນປະຕິເສດທີ່ຈະຮັບຟັງສິ່ງໃດທີ່ກ່ຽວຂ້ອງກັບຄໍາພະຍາກອນ; ພຣະພອນດັ່ງກ່າວບໍ່ແມ່ນສໍາລັບຄົນກຸ່ມນີ້. “ແລະ ປະຕິບັດຕາມຂໍ້ຄວາມທີ່ມີຄຳຂຽນໄວ້ໃນພຣະທຳເຫຼັ້ມນີ້,” ມີຫຼາຍຄົນບໍ່ຍອມເອົາໃຈໃສ່ຕໍ່ຄໍາຕັກເຕືອນ ແລະ ຄໍາສັ່ງສອນທີ່ມີຢູ່ໃນພຣະທຳພຣະນິມິດ, ຄົນເຫຼົ່ານີ້ກໍບໍ່ສາມາດອ້າງສິດໃນການຮັບພຣະພອນທີ່ຊົງສັນຍາໄວ້. ທຸກຄົນທີ່ເຍາະເຍີ້ຍປະເດັນຕ່າງໆ ຂອງຄຳພະຍາກອນ ແລະຫົວຂວັນໃສ່ສັນຍາລັກຕ່າງໆ ທີ່ໃຊ້ໃນການທຳນວາຍ ພ້ອມດ້ວຍທຸກຄົນທີ່ບໍ່ຍອມປ່ຽນແປງຊີວິດ ແລະ ຕຽມພ້ອມສໍາລັບການສະເດັດມາຂອງບຸດມະນຸດລ້ວນແຕ່ຈະບໍ່ໄດ້ຮັບພອນ. {GC 341.2}

## {GC 341.3}

ອິ່ງໃສ່ຄຳສອນຂອງພຣະຄຳພີແລ້ວ ຈະມີຄົນກ້າສອນວ່າພຣະທຳພຣະນິມິດເປັນໜັງສືເລິກລັບເກີນທີ່ມະນຸດຈະເຂົ້າໃຈໄດ້ຢ່າງໃດ. ພຣະທຳດັ່ງກ່າວເປັນຄວາມເລິກລັບທີ່ເປີດເຜີຍ ແລະ ເປັນໜັງສືທີ່ເປີດອອກ. ການສຶກສາພຣະທຳພຣະນິມິດຈະນຳໄປສູ່ການສຶກສາພຣະທຳດານີເອນ. ທັງສອງເຫຼັ້ມນີ້ມີຄຳສອນທີ່ສຳຄັນທີ່ສຸດ, ເປັນຄຳສອນທີ່ພຣະເຈົ້າປະທານໃຫ້ມະນຸດກ່ຽວກັບເຫດການທີ່ຈະເກີດຂຶ້ນໃນຊ່ວງສຸດທ້າຍຂອງປະຫວັດສາດໂລກ. {GC 341.3}

## {GC 341.4}

ພຣະເຈົ້າຊົງເປີດເຜີຍໃຫ້ໂຢຮັນໄດ້ເຫັນນິມິດເຖິງປະສົບການຕ່າງໆ ຂອງຄຣິສຕະຈັກທີ່ສຳຄັນ ແລະ ໜ້າສົນໃຈ. ເພິ່ນໄດ້ເຫັນສະພາບໄພ່ພົນຂອງພຣະເຈົ້າ ທັງໄພອັນຕະລາຍທີ່ຕ້ອງຜະເຊີນ, ຄວາມຂັດແຍ່ງຕ່າງໆ ແລະ ການປົດປ່ອຍທີ່ຈະໄດ້ຮັບໃນທີ່ສຸດ. ເພິ່ນໄດ້ບັນທຶກຂ່າວສານອັນເປັນດັ່ງທາດເລ່ງການສຸກໃຫ້ມະນຸດພ້ອມສຳລັບການເກັບກ່ຽວໃນຍຸກສຸດທ້າຍ: ບາງຄົນກໍຈະເປັນດັ່ງຮວງເຂົ້າ ແລະ ຈະໄດ້ຮັບການກ່ຽວເກັບເຂົ້າໄປໃນແຜ່ນດິນສະຫວັນ ສ່ວນຄົນອື່ນກໍຈະເປັນດັ່ງໄມ້ຟືນທີ່ຈະຖືກເຜົາໄໝ້ໄປຈົນໝົດສິ້ນ. ພຣະເຈົ້າຊົງເປີດເຜີຍໃຫ້ເພິ່ນເຫັນປະເດັນຕ່າງໆ ທີ່ສຳຄັນຫຼາຍສຳລັບຄຣິສຕະຈັກໃນຍຸກສຸດທ້າຍນໂດຍສະເພາະ ເພື່ອວ່າຜູ້ທີ່ຈະຫັນຈາກຄວາມຜິດໄປສູ່ຄວາມຈິງຈະໄດ້ຮັບຄໍາແນະນໍາກ່ຽວກັບໄພອັນຕະລາຍ ແລະ ການຂັດແຍ້ງທີ່ຢູ່ຕໍ່ໜ້າພວກເຂົາ. ບໍ່ຈຳເປັນໃຫ້ຜູ້ໃດງົງຕໍ່ເຫດການຕ່າງໆ ທີ່ກໍາລັງຈະເກີດຂຶ້ນເທິງແຜ່ນດິນໂລກ. {GC 341.4}

## {GC 342.1}

ແລ້ວເປັນຫຍັງຄົນສ່ວນຫຼາຍບໍ່ຮູ້ພຣະທຳພຣະນິມິດອັນເປັນຂໍ້ຄວາມສຳຄັນຂອງພຣະຄຳພີ? ເປັນຫຍັງຄົນທົ່ວໄປບໍ່ຢາກຄົ້ນຄວ້າພຣະທຳດັ່ງກ່າວ? ເປັນເພາະມານຊາຕານສຶກສາຢ່າງດຸໝັ່ນເພື່ອຫາທາງປິດບັງສິ່ງທີ່ຈະເປີດເຜີຍການຫຼອກລວງຂອງມັນບໍ່ໃຫ້ມະນຸດເຫັນ. ດ້ວຍເຫດນີ້, ພຣະຄຣິສຜູ້ຊົງໃຫ້ນິມິດແກ່ໂຢຮັນນັ້ນ ຊົງເຫັນລ່ວງໜ້າເຖິງການຕໍ່ຕ້ານທີ່ຈະເກີດຂຶ້ນກັບຜູ້ທີ່ສຶກສາພຣະທຳພຣະນິມິດ, ພຣະອົງຈຶ່ງກ່າວຄຳອວຍພອນໃຫ້ແກ່ທຸກຄົນທີ່ອ່ານ, ຮັບຟັງ ແລະ ປະຕິບັດຕາມຖ້ອຍຄຳແຫ່ງຄຳພະຍາກອນດັ່ງກ່າວ. {GC 342.1}
