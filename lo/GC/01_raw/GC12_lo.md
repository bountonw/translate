---
chapter:
  number: 12
  title:
    lo: ການປະຕິຮູບໃນປະເທດຝຣັ່ງ
    en: The French Reformation
---

## {GC 211.1}

### ຄວາມຂັດແຍ້ງສືບຕໍ່ຫຼາຍປີ

ການປະທ້ວງແຫ່ງເມືອງສະປາຍ ແລະ ການປະກາດຫຼັກຂໍ້ເຊື່ອທີ່ເມືອງອອກເບີກ ອັນເປັນເຄື່ອງໝາຍແຫ່ງໄຊຊະນະຂອງການປະຕິຮູບໃນເຢຍລະມັນນັ້ນ ໄດ້ຖືກຕາມດ້ວຍຄວາມຂັດແຍ້ງ ແລະ ຄວາມມືດມົນເປັນເວລາຫຼາຍປີ. ຄວາມແຕກແຍກໃນກຸ່ມຜູ້ສະໜັບສະໜູນຂະບວນການປະຕິຮູບ ແລະ ການຖືກໂຈມຕີຈາກພວກສັດຕູທີ່ມີອໍານາດ ເຮັດໃຫ້ນິກາຍໂປຣແຕັສຕັງອ່ອນແອລົງ ຈົນເບິ່ງຄືວ່າຈະຕ້ອງຖືກທໍາລາຍຢ່າງສິ້ນເຊີງ. ຫຼາຍພົນຄົນຍອມສະຫຼະຊີວິດຍ້ອນຄວາມເຊື່ອ. ເກີດສົງຄາມກາງເມືອງ, ຝ່າຍໂປຣແຕັສຕັງຖືກສະມາຊິກທີ່ເປັນຕົວຕັ້ງຕົວຕີຄົນໜຶ່ງທໍລະຍົດ, ເປັນເຫດໃຫ້ພວກເຈົ້າແຂວງຝ່າຍການປະຕິຮູບບາງຄົນທີ່ສູງສະຫງ່າທີ່ສຸດຕົກຢູ່ໃນກໍາມືຂອງຈັກກະພັດ ແລະ ຖືກລາກເປັນຊະເລີຍຕາມເມືອງຕ່າງໆ. ແຕ່ໃນເວລາທີ່ຈັກກະພັດເບິ່ງຄືມີໄຊຊະນະນັ້ນ,ເພິ່ນກໍພັດຕ້ອງພົບກັບຄວາມພ່າຍແພ້. ເພິ່ນໄດ້ເຫັນເຫຍື່ອຖືກກອບກູ້ອອກຈາກກຳມື ແລະ ໃນທີ່ສຸດກໍຕ້ອງປະກາດການຍອມຮັບຕໍ່ຫຼັກຄໍາສອນ ເຊິ່ງເພິ່ນໄດ້ທຸ້ມເທຊີວິດເພື່ອທໍາລາຍ. ເພິ່ນໄດ້ເອົາອານາຈັກ, ຊັບສົມບັດ ແລະ ຊີວິດຂອງເພິ່ນເອງມາເດີມພັນ ເພື່ອທໍາລາຍຄຳສອນທີ່ເພິ່ນເຫັນວ່ານອກຮີດ. ບັດນີ້ຈັກກະພັດເຫັນກອງທັບຂອງເພິ່ນຖືກທຳລາຍໃນສະໜາມຮົບ, ເງິນຄຳໃນກອງຄັງຖືກໃຊ້ຈ່າຍຈົນ(ຫຼ້ອຍຫຼໍ)) ແລະ ປະຊາຊົນໃນອານາຈັກທັງຫຼາຍຂອງເພິ່ນຂູ່ວ່າຈະກະບົດ, ໃນຂະນະດຽວກັນນັ້ນ ຄວາມເຊື່ອທີ່ເພິ່ນພະຍາຍາມສະກັດກັ້ນຢ່າງໄຮ້ປະໂຫຍດ ກໍກໍາລັງຂະຫຍາຍອອກໄປໃນທຸກແຫ່ງຫົນ. ທີ່ຜ່ານມາຈັກກະພັດຊານສ໌ທີ 5 ໄດ້ສູ້ຮົບກັບພຣະເຈົ້າຜູ້ຊົງຣິດທານຸພາບສູງສຸດ. ພຣະເຈົ້າຊົງກ່າວວ່າ: “ໃຫ້ມີແສງແຈ້ງສ່ອງຂຶ້ນ” (ປະຖົມການ 1:3), ແຕ່ເພິ່ນພະຍາຍາມຮັກສາຄວາມມືດໃຫ້ຄົງຢູ່. ຄວາມຕັ້ງໃຈຂອງເພິ່ນລົ້ມແຫຼວ; ແລ້ວໃນສະພາບທີ່ແກ່ຊະລາກ່ອນໄວ ແລະ ອ່ອນເພຍເມື່ອຍແຮງຈາກການດິ້ນລົນອັນຍາວນານ, ເພິ່ນຈຶ່ງສະຫຼະຣາຊບັນລັງ ແລະ ໄປຈຳສີນໃນອາຮາມນັກບວດ. {GC 211.1}

## {GC 211.2}

ໃນປະເທດສວິສເຊີແລນໄດ້ເກີດວັນເວລາທີ່ມືດມົນສໍາລັບຂະບວນການປະຕິຮູບເໝືອນທີ່ເກີດໃນປະເທດເຢຍລະມັນ. ເຖິງແມ່ນວ່າ ມີຫຼາຍກຸ່ມເມືອງທີ່ຮັບເອົາຫຼັກຄວາມເຊື່ອຂອງຝ່າຍປະຕິຮູບ, ແຕ່ກໍຍັງມີບາງຄົນຫຼັບຫູຫຼັບຕາ ແລະ ຢຶດຄຳສອນຂອງຄຣິສຕະຈັກໂຣມເອົາໄວ້ແໜ້ນ. ໃນທີ່ສຸດການຂົ່ມເຫັງຜູ້ທີ່ປາຖາໜາທີ່ຈະຮັບເອົາຄວາມຈິງເປັນເຫດໃຫ້ເກີດສົງຄາມກາງເມືອງ. ທ່ານສວິງລີ ແລະ ຫຼາຍຄົນທີ່ຮ່ວມກັບເພິ່ນໃນການປະຕິຮູບນັ້ນ ໄດ້ລົ້ມຕາຍໃນສະໜາມຮົບອັນນອງເລືອດທີ່ກາເປນ (Cappel). ທ່ານເອໂກລຳພາດິອັດໄດ້ຮັບຜົນກະທົບຈາກຫາຍະນະ ທີ່ເກີດຂຶ້ນໃນໄລຍະເວລາດັ່ງກ່າວ ແລະ ຕໍ່ມາບໍ່ດົນກໍເສຍຊີວິດ. ຄຣິສຕະຈັກໂຣມສະຫຼອງໄຊຊະນະ ແລະ ໃນຫຼາຍບ່ອນເບິ່ງຄືວ່າກຳລັງຈະໄດ້ທຸກສິ່ງທີ່ສູນເສຍໄປນັ້ນກັບຄືນມາ. ແຕ່ພຣະເຈົ້າຜູ້ຊົງມີແຜນການອັນໝັ້ນຄົງນິຣັນດອນກໍບໍ່ໄດ້ປະຖິ້ມໄພ່ພົນ ຫຼື ວຽກງານຂອງພຣະອົງ, ພຣະຫັດຂອງພຣະອົງຈະຊົງປົດປ່ອຍພວກເຂົາ. ໃນດິນແດນຕ່າງໆ ພຣະອົງຊົງຮຽກເອີ້ນຄົນງານເພື່ອສືບຕໍ່ວຽກງານການປະຕິຮູບ. {GC 211.2}

## {GC 212.1}

### ເລີເຟວ ແລະ ແຟໂຣ

ໃນປະເທດຝຣັ່ງ ກ່ອນທີ່ຊື່ຂອງລູເທີໄດ້ເປັນທີ່ຮູ້ຈັກໃນຖານະນັກປະຕິຮູບ, ແສງອາລຸນເລີ່ມແຈ້ງເບີກຟ້າແລ້ວ. ໜຶ່ງໃນຜູ້ທໍາອິດທີ່ຮັບແສງສະຫວ່າງນັ້ນ ແມ່ນຊາຍຊະລາຄົນໜຶ່ງຊື່ເລີເຟວ (Lefevre). ເພິ່ນເປັນຜູ້ທີ່ມີຄວາມຮູ້ຈາກການສຶກສາຮ່ຳຮຽນຢ່າງກວ້າງຂວາງ, ເປັນອາຈານສອນຢູ່ມະຫາວິທະຍາໄລແຫ່ງນະຄອນປາຣີ ແລະ ເປັນຜູ້ສະໜັບສະໜູນລະບອບສັນຕະປາປາຢ່າງຈິງໃຈ ແລະ ກະຕືລືລົ້ນ. ໃນຂະນະທີ່ຄົ້ນຄ້ວາໜັງສືບູຮານ ເພິ່ນກໍຫັນໄປໃຫ້ຄວາມສົນໃຈກັບພຣະຄໍາພີ ຈຶ່ງນຳມາປະກອບເຂົ້າໃນການສອນນັກສຶກສາຂອງຕົນ. {GC 212.1}

## {GC 212.2}

ເລີເຟວເທີດທູນບູຊາພວກນັກບຸນຢ່າງໃຈຈົດໃຈຈໍ່ ຈຶ່ງຕັດສິນໃຈລົງມືຂຽນປະຫວັດສາດຂອງພວກນັກບຸນ ແລະ ຄົນທັງຫຼາຍທີ່ສະຫຼະຊີວິດຍ້ອນຄວາມເຊື່ອ ຕາມທີ່ປາກົດໃນຕໍານານຕ່າງໆຂອງຄຣິສຕະຈັກໂຣມ. ນີ້ແມ່ນວຽກງານທີ່ໜັກໜ່ວງ, ແຕ່ຫຼັງຈາກທີ່ຂຽນໄປຫຼາຍພໍສົມຄວນແລ້ວ ເພິ່ນຄິດວ່າບາງທີອາດຈະມີຂໍ້ມູນໃນພຣະຄຳພີ ທີ່ເປັນປະໂຫຍດສຳລັບງານຂຽນໃນຄັ້ງນີ້ ເພິ່ນຈຶ່ງເລີ່ມສຶກສາພຣະຄຳພີເພື່ອປະກອບສ່ວນໃນໜັງສືດັ່ງກ່າວ. ແທ້ຈິງເພິ່ນໄດ້ອ່ານເຈີປະຫວັດຂອງນັກບຸນຫຼາຍຄົນໃນພຣະຄຳພີ ແຕ່ບໍ່ແມ່ນດັ່ງທີ່ປາກົດຢູ່ໃນປະຕິທິນຂອງຄຣິສຕະຈັກໂຣມ; ຄວາມສະຫວ່າງຈາກພຣະເຈົ້າໄດ້ສ່ອງແຈ້ງເຂົ້າມາໃນຈິດໃຈຂອງເພິ່ນ. ດ້ວຍຄວາມປະຫລາດໃຈ ແລະ ຄວາມຮູ້ສຶກຂະເຫຍືອງ ເພິ່ນຈຶ່ງປະວາງໂຄງການສ່ວນຕົວລົງ ເພື່ອອຸທິດຕົນໃນການສຶກສາຄົ້ນຄວ້າ ແລະ ການແບ່ງປັນພຣະຄໍາຂອງພຣະເຈົ້າ. ໃນບໍ່ຊ້າບໍ່ດົນ ເພິ່ນກໍເລີ່ມສອນຄວາມຈິງອັນລ້ຳຄ່າ ເຊິ່ງເພິ່ນໄດ້ຄົ້ນພົບໃນພຣະຄຳພີ. {GC 212.2}

## {GC 212.3}

ໃນປີ 1512, ກ່ອນທີ່ລູເທີ ຫຼື ສວິງລີໄດ້ເລີ່ມການປະຕິຮູບ, ທ່ານເລີເຟວໄດ້ຂຽນວ່າ: “ແມ່ນພຣະເຈົ້າຜູ້ຊົງໃຫ້ເຮົາມີຄວາມຊອບທໍາໂດຍຄວາມເຊື່ອ ເຊິ່ງລ້ວນແຕ່ເປັນພຣະຄຸນທີ່ໃຫ້ຄວາມຊອບທຳນັ້ນສຳລັບຊີວິດນິຣັນ.”[^1] ເພິ່ນພິຈາລະນາເຖິງຄວາມລ້ຳເລິກແຫ່ງການຊົງໄຖ່ຈຶ່ງຮ້ອງອອກມາວ່າ: “ໂອ້, ການແລກປ່ຽນອັນລ້ຳເລີດທີ່ເກີນບັນລະຍາຍ, ພຣະອົງຜູ້ບໍ່ມີບາບຖືກຕັດສິນລົງໂທດ ໃນຂະນະທີ່ຄົນຜິດໄດ້ຮັບອິດສະຫຼະ; ພຣະອົງຜູ້ທີ່ຊົງໃຫ້ພຣະພອນໄດ້ຖືກສາບແຊ່ງ ແລະ ຜູ້ທີ່ຕ້ອງຄຳສາບແຊ່ງກໍໄດ້ຮັບພຣະພອນ; ພຣະອົງຜູ້ໃຫ້ຊີວິດໄດ້ເສຍຊີວິດ ແລະ ຜູ້ມີສະພາບເໝືອນຄົນຕາຍກັບໄດ້ຊີວິດ; ພຣະອົງຜູ້ຊົງປະກອບດ້ວຍສະຫງ່າຣາສີຊົງຖືກປົກຄຸມດ້ວຍຄວາມມືດ ແລະ ຜູ້ທີ່ຮູ້ຈັກແຕ່ຄວາມສັບສົນພັດໄດ້ຮັບສະຫງ່າຣາສີ.”[^2] {GC 212.3}

[^1]: ໄວລີ, ເຫຼັ້ມ 13, ບົດ 1.

[^2]: ໂດບິນເຍ, ສະບັບຕີພິມທີ່ລອນດອນ, ເຫຼັ້ມ 12, ບົດ 2.

## {GC 213.1}

ໃນຂະນະທີ່ສອນວ່າ ສະຫງ່າຣາສີແຫ່ງຄວາມລອດເປັນຂອງພຣະເຈົ້າພຽງແຕ່ຜູ້ດຽວ, ເພິ່ນກໍຍັງໄດ້ປະກາດວ່າ ໜ້າທີ່ຂອງການເຊື່ອຟັງເປັນຂອງມະນຸດ. ເພິ່ນກ່າວວ່າ: “ຖ້າທ່ານເປັນສະມາຊິກຂອງຄຣິສຕະຈັກຂອງພຣະຄຣິສແລ້ວ, ທ່ານກໍເປັນອະໄວຍະວະສ່ວນໜຶ່ງໃນພຣະກາຍຂອງພຣະອົງ; ຖ້າທ່ານເປັນສ່ວນໜຶ່ງໃນພຣະກາຍຂອງພຣະອົງແລ້ວ ກໍສະແດງວ່າທໍາມະຊາດຂອງພຣະເຈົ້າດຳລົງຢູ່ໃນທ່ານ…ໂອ້ ຖ້າຫາກມະນຸດສາມາດເຂົ້າໃຈຢ່າງຖ່ອງແທ້ເຖິງສິດທິພິເສດນີ້ໄດ້, ພວກເຂົາຈະມີຊີວິດທີ່ສະອາດບໍຣິສຸດປາສະຈາກຄວາມຊົ່ວພຽງໃດ ແລະ ເມື່ອປຽບທຽບກັບສະຫງ່າຣາສີທີ່ຢູ່ພາຍໃນຕົນກັບສະຫງ່າຣາສີທີ່ຕາບໍ່ສາມາດເຫັນໄດ້ ພວກເຂົາຈະຖືວ່າສະຫງ່າຣາສີທັງໝົດຂອງໂລກນີ້ບໍ່ມີຄ່າຫຍັງເລີຍ.”[^3] {GC 213.1}

[^3]: *ອ້າງອີງຈາກທີ່ດຽວກັນ*, ເຫຼັ້ມ 12, ບົດ 2.

## {GC 213.2}

ມີນັກສຶກສາບາງຄົນຂອງເລີເຟວ ທີ່ໄດ້ຮັບຟັງການສອນຂອງເພິ່ນຢ່າງກະຕືລືລົ້ນ ແລະ ຫຼັງຈາກທີ່ເພິ່ນເສຍຊີວິດ ພວກເຂົາຍັງສືບຕໍ່ປະກາດສັດຈະທຳຄວາມຈິງເປັນເວລາດົນ. ໜຶ່ງໃນນັ້ນຄື ວິນລຽມ ແຟໂຣ. ພໍ່ແມ່ຂອງເພິ່ນເປັນຄົນທຳມະທຳໂມ ແລະ ໄດ້ສອນເພິ່ນໃຫ້ເຊື່ອວາງໃຈໃນຄຳສອນຂອງຄຣິສຕະຈັກໂດຍບໍ່ຕ້ອງສົງໄສ. ເພິ່ນອາດກ່າວກ່ຽວກັບຕົວເອງໃນຊ່ວງເວລານັ້ນ ຕາມຖ້ອຍຄຳຂອງອັກຄະສາວົກໂປໂລວ່າ: “ຂ້ານ້ອຍດຳເນີນຊີວິດໃນຖານະເປັນສະມາຊິກຂອງຄະນະຟາຣີຊາຍ ຄືພວກທີ່ຖືສາສະໜາຢ່າງເຄັ່ງຄັດທີ່ສຸດ.” (ກິດຈະການ 26:5). ເພິ່ນສັດທາໃນຄຣິສຕະຈັກໂຣມຢ່າງແຮງກ້າ ແລະ ມີຄວາມກະຕືລືລົ້ນຢ່າງຮຸນແຮງທີ່ຈະທໍາລາຍທຸກຄົນທີ່ກ້າຕໍ່ຕ້ານຄຣິສຕະຈັກ. ພາຍຫຼັງເພິ່ນໄດ້ກ່າວເຖິງຊີວິດຂອງຕົນໃນຊ່ວງນັ້ນວ່າ: “ເມື່ອໄດ້ຍິນຜູ້ໃດເວົ້າຕໍ່ຕ້ານສັນຕະປາປາ ຂ້າພະເຈົ້າກໍຈະກັດແຂ້ວເໝືອນກັບໝາປ່າທີ່ຮ້າຍກາດ.”[^4] ເພິ່ນໄດ້ບູຊາພວກນັກບຸນຢ່າງບໍ່ຮູ້ອິດຮູ້ເໝື່ອຍ ແລະ ໄປຢາມໂບດຕ່າງໆທົ່ວນະຄອນປາຣີກັບອາຈານເລີເຟວ ເພື່ອນະມັດສະການທີ່ແທ່ນບູຊາ ແລະ ປະດັບສານສັກສິດດ້ວຍຂອງຖວາຍ. ແຕ່ທັງໝົດນັ້ນບໍ່ສາມາດນໍາມາເຊິ່ງສັນຕິສຸກໃນຈິດໃຈໄດ້. ແຟໂຣສຳນຶກໃນຄວາມບາບຢ່າງຈັບໃຈ, ເຊິ່ງທຸກຢ່າງທີ່ເຮັດເພື່ອບຳເພັນບຸນ ກໍບໍ່ສາມາດລຶບລ້າງຄວາມຮູ້ສຶກນັ້ນໄດ້. ເພິ່ນຟັງຖ້ອຍຄໍາຂອງອາຈານເລີເຟວເໝືອນເປັນສຽງທີ່ກ່າວຈາກສະຫວັນວ່າ: “ຄວາມລອດເປັນເລື່ອງຂອງພຣະຄຸນ.” “ຜູ້ບໍຣິສຸດຖືກຕັດສິນລົງໂທດ ໃນຂະນະທີ່ຜູ້ກະທໍາຜິດພົ້ນໂທດ.” “ມີແຕ່ການສິ້ນພຣະຊົນຂອງພຣະຄຣິສເທິງໄມ້ກາງແຂນເທົ່ານັ້ນທີ່ເປີດປະຕູສະຫວັນ ແລະ ປິດປະຕູຂອງນະຣົກ.”[^5] {GC 213.2}

[^4]: ໄວລີ, ເຫຼັ້ມ 13, ບົດ 2.

[^5]: *ອ້າງອີງຈາກທີ່ດຽວກັນ*, ເຫຼັ້ມ 13, ບົດ 2.

## {GC 214.1}

ແຟໂຣຮັບເອົາຄວາມຈິງດ້ວຍຄວາມຍິນດີ. ການກັບໃຈຂອງເພິ່ນເໝືອນການກັບໃຈຂອງໂປໂລ, ເພິ່ນຈຶ່ງຫັນຈາກການເປັນທາດ ຂອງຮີດຄອງປະຕິບັດທີ່ສືບທອດມາຈາກບັນພະບຸລຸດໄປ ສູ່ເສລີພາບຂອງລູກຂອງພຣະເຈົ້າ. ເພິ່ນກ່າວວ່າ: “ແທນທີ່ຈະມີຫົວໃຈໂຫດຫ້ຽມເໝືອນໝາປ່າທີ່ຮ້າຍກາດ” ເພິ່ນກັບມີ “ຫົວໃຈເໝືອນລູກແກະທີ່ອ່ອນໂຍນ ແລະ ບໍ່ມີພິດໄພ; ເພິ່ນໄດ້ຕັດໃຈຈາກສັນຕະປາປາຢ່າງສິ້ນເຊີງ ແລະ ມອບໃຈໃຫ້ພຣະເຢຊູຄຣິສ.”[^6] {GC 214.1}

[^6]: ໂດບິນເຍ, ເຫຼັ້ມ 12, ບົດ 3.

## {GC 214.2}

### ເຈົ້າຄະນະປະຈຳເມືອງໂມ

ໃນຂະນະທີ່ເລີເຟວຍັງສືບຕໍ່ເຜີຍແຜ່ຄວາມສະຫວ່າງ ໃຫ້ແກ່ນັກສຶກສາຂອງເພິ່ນ, ແຟໂຣກໍອອກໄປປະກາດຄວາມຈິງໃຫ້ປະຊາຊົນຢ່າງເປີດເຜີຍ ດ້ວຍຄວາມກະຕືລືລົ້ນໃນພາລະກິດຂອງພຣະຄຣິສ ເໝືອນທີ່ເຄີຍມີໃຫ້ກັບວຽກງານຂອງສັນຕະປາປາ. ໃນບໍ່ຊ້າມີເຈົ້າໜ້າທີ່ຄຣິສຕະຈັກຄົນໜຶ່ງ ຄືເຈົ້າຄະນະປະຈຳເມືອງໂມ (Meaux) ໄດ້ມາຮ່ວມປະກາດກັບພວກເຂົາ. ຕໍ່ມາກໍມີຄົນອື່ນທີ່ມີຄວາມໂດດເດັ່ນໃນເລື່ອງຄວາມສາມາດ ແລະ ວິຊາຄວາມຮູ້ໄດ້ເຂົ້າຮ່ວມໃນການປະກາດຂ່າວປະເສີດດ້ວຍ, ແລ້ວກໍມີຄົນຮັບເຊື່ອຈາກທຸກຊົນຊັ້ນຂອງສັງຄົມ ຕັ້ງແຕ່ຄົນໃນບ້ານເຮືອນຂອງພວກຊ່າງຝີມື ແລະ ຊາວບ້ານທຳມະດາ, ຈົນເຖິງຄົນໃນຣາຊວັງຂອງກະສັດ. ເອື້ອຍຂອງຟຣານຊິສທີ 1, ຜູ້ເປັນກະສັດຢູ່ໃນຂະນະນັ້ນ, ໄດ້ຮັບເຊື່ອໃນຄຳສອນຂອງຂະບວນການປະຕິຮູບສາສະໜາ. ກະສັດຟຣານຊິສເອງ ແລະ ແມ່ຂອງເພິ່ນເບິ່ງຄືວ່າຈະເຫັນດີກັບຄຳສອນດັ່ງກ່າວໃນຊ່ວງໄລຍະໜຶ່ງ, ພວກນັກປະຕິຮູບຈຶ່ງເຝົ້າຫວັງທີ່ຈະເຫັນວັນທີ່ຄົນທົ່ວປະເທດຝຣັ່ງໄດ້ຮັບເຊື່ອໃນຂ່າວປະເສີດ. {GC 214.2}

## {GC 214.3}

ແຕ່ພວກເຂົາບໍ່ໄດ້ສົມຫວັງ. ມີການທົດລອງ ແລະ ການກົດຂີ່ຂົ່ມເຫັງລໍຖ້າພວກສາວົກຂອງພຣະຄຣິສ. ເຖິງຢ່າງໃດກໍຕາມ, ພຣະເຈົ້າຊົງເມດຕາພວກນັກປະຕິຮູບ ແລະ ປິດບັງເລື່ອງນີ້ໄວ້ຈາກຕາຂອງພວກເຂົາ. ມີຄວາມສະຫງົບສຸກຢູ່ຊ່ວງໄລຍະເວລາໜຶ່ງ ອັນເປັນໂອກາດໃຫ້ພວກເຂົາໄດ້ຮັບການເສີມແຮງ ເພື່ອຈະສາມາດຮັບມືກັບພະຍຸແຫ່ງການຂົ່ມເຫັງນັ້ນໄດ້. ໃນເວລາດັ່ງກ່າວ ຂະບວນການປະຕິຮູບໄດ້ມີການຂະຍັບຂະຫຍາຍຢ່າງໄວວາ. ເຈົ້າຄະນະແຫ່ງເມືອງໂມໄດ້ເຮັດວຽກຢ່າງກະຕືລືລົ້ນ ໃນເຂດຮັບຜິດຊອບຂອງຕົນເອງເພື່ອສັ່ງສອນພວກບາດຫຼວງ ແລະ ປະຊາຊົນ. ເທົ່າທີ່ເປັນໄປໄດ້ພວກບາດຫຼວງທີ່ເຮັດຜິດສິນທໍາ ແລະ ຂາດການຮຽນຮູ້ຖືກປົດອອກຈາກຕຳແໜ່ງ ແລະ ມີການຕັ້ງຄົນທີ່ມີສິນທຳ ແລະ ການສຶກສາມາແທນທີ່. ເຈົ້າຄະນະປາຖະໜາຢ່າງແຮງກ້າ ໃຫ້ສະມາຊິກຂອງເພິ່ນສາມາດເຂົ້າເຖິງພຣະຄໍາຂອງພຣະເຈົ້າໄດ້, ແລ້ວບໍ່ດົນກໍເປັນຢ່າງນັ້ນ. ເລີເຟວລົງມືແປພຣະຄໍາພີໃໝ່; ສະນັ້ນໃນຂະນະທີ່ພຣະຄໍາພີພາສາເຢຍລະມັນຂອງລູເທີກຳລັງຕີພິມທີ່ເມືອງວິດເທັນເບີກ ພຣະຄໍາພີໃໝ່ພາສາຝຣັ່ງໄດ້ຖືກພິມເຜີຍແຜ່ທີ່ເມືອງໂມ. ເຈົ້າຄະນະໄດ້ທຸ້ມເທເຮັດວຽກໂດຍບໍ່ລົດລະ ແລະ ຈ່າຍເງິນໂດຍບໍ່ຫົດມືເພື່ອແຈກຈຳໜ່າຍພຣະຄຳພີໃນເຂດຮັບຜິດຊອບຂອງຕົນ, ໃນບໍ່ຊ້າບໍ່ດົນ ປະຊາຊົນຊາວເມືອງໂມຈຶ່ງໄດ້ເປັນເຈົ້າຂອງພຣະຄໍາພີ. {GC 214.3}

## {GC 215.1}

ນັກເດີນທາງທີ່ໃກ້ຕາຍເພາະຂາດນ້ຳຈະຮັບເອົານ້ຳຈາກຕານ້ຳໃສດ້ວຍຄວາມຍິນດີສັນໃດ, ຄົນເຫຼົ່ານີ້ກໍໄດ້ຮັບເອົາຂ່າວສານແຫ່ງສະຫວັນສັນນັ້ນ. ກະສິກອນທີ່ເຮັດວຽກຕາມທົ່ງໄຮ່ທົ່ງນາ ແລະ ຊ່າງຝີມື ຕ່າງຄົນຕ່າງເພີ່ມຄວາມສຸກໃຫ້ກັບວຽກງານປະຈໍາວັນ ໂດຍການເວົ້າເຖິງຄວາມຈິງອັນລໍ້າຄ່າໃນພຣະຄໍາພີ. ໃນຕອນແລງ ແທນທີ່ຈະໄປຮ້ານເຫຼົ້າຮ້ານເບຍ, ພວກເຂົາໄດ້ມາເຕົ້າໂຮມກັນຢູ່ໃນບ້ານເຮືອນຂອງກັນແລະກັນ ເພື່ອອ່ານພຣະຄໍາຂອງພຣະເຈົ້າ, ຮ່ວມກັນອະທິຖານ ແລະ ສັນລະເສີນ. ບໍ່ດົນກໍມີການປ່ຽນແປງອັນໃຫຍ່ຫຼວງໃນຊຸມຊົນເຫຼົ່ານີ້ຢ່າງເຫັນໄດ້ຈະແຈ້ງ. ເຖິງແມ່ນວ່າພວກເຂົາຈະເປັນຊົນຊັ້ນທີ່ຕ່ຳຕ້ອຍທີ່ສຸດ, ເປັນຄົນຍາກຈົນທີ່ຂາດການສຶກສາ ແລະ ຕ້ອງເຮັດວຽກໜັກ, ແຕ່ພຣະຄຸນຂອງພຣະເຈົ້າໄດ້ປ່ຽນແປງ ແລະ ເຊີດຊູພວກເຂົາເຊິ່ງເຫັນໄດ້ຢ່າງຊັດເຈນ. ຄົນເຫຼົ່ານີ້ເປັນຄົນຖ່ອມຕົວ, ມີຄວາມຮັກ ແລະ ຄວາມບໍຣິສຸດ, ເຮັດໃຫ້ພວກເຂົາເປັນພະຍານເຖິງຜົນຂອງຂ່າວປະເສີດໃນຊີວິດຂອງຜູ້ທີ່ຮັບເອົາດ້ວຍຄວາມຈິງໃຈ. {GC 215.1}

## {GC 215.2}

ແສງສະຫວ່າງທີ່ຈູດປະກາຍທີ່ເມືອງໂມໄດ້ສ່ອງອອກໄປໄກ. ທຸກມື້ທຸກວັນຈໍານວນຜູ້ຮັບເຊື່ອໄດ້ເພີ່ມຂຶ້ນ. ຄວາມໂກດຮ້າຍຂອງພວກຜູ້ນຳຄຣິສຕະຈັກຖືກກະສັດຢັບຢັ້ງຢູ່ຊ່ວງເວລາໜຶ່ງ ເພາະເພິ່ນກຽດຊັງທີ່ພວກພວກບາດຫຼວງຖືກຄອບງຳດ້ວຍອັກຄະຕິ; ແຕ່ໃນທີ່ສຸດພວກຜູ້ນໍາຝ່າຍສັນຕະປາປາໄດ້ຮັບໃນສິ່ງທີ່ພວກຕົນຕ້ອງການ ຈຶ່ງມີການປັກຫຼັກປະຫານຂຶ້ນ. ເມື່ອເຈົ້າຄະນະແຫ່ງເມືອງໂມຖືກສະຖານະການບັງຄັບ ໃຫ້ຕ້ອງເລືອກລະຫວ່າງການຖືກປະຫານດ້ວຍການເຜົາໄຟ ກັບການປະຖິ້ມຄວາມເຊື່ອ, ເພິ່ນຈຶ່ງຕັດສິນໃຈເລືອກເອົາທາງທີ່ງ່າຍກວ່າ. ແຕ່ເຖິງແມ່ນວ່າຜູ້ນໍາໄດ້ປະຖິ້ມຄວາມເຊື່ອແລ້ວກໍຕາມ, ຝູງແກະຂອງເພິ່ນກໍຍັງຄົງຢຶດໝັ້ນຢູ່ໃນຄວາມເຊື່ອ. ຫຼາຍຄົນຍອມຖືກປະຫານຊີວິດ ແລະ ໄດ້ເປັນພະຍານເພື່ອຄວາມຈິງທ່າມກາງແປວໄຟ. ໂດຍຄວາມກ້າຫານ ແລະ ຄວາມສັດຊື່ທ່າມກາງແປວໄຟແຫ່ງແດນປະຫານ, ຊາວຄຣິສຕຽນຜູ້ຕ່ຳຕ້ອຍເຫຼົ່ານີ້ໄດ້ກ່າວແກ່ຫຼາຍພັນຄົນ ຜູ້ເຊິ່ງໃນຍາມທີ່ສຸກສະບາຍບໍ່ເຄີຍໄດ້ຍິນຄຳພະຍານຂອງພວກເຂົາ. {GC 215.2}

## {GC 215.3}

### ທ່ານເບີຄວິນອຸທິດຕົນເພື່ອປະກາດຂ່າວປະເສີດ

ບໍ່ແມ່ນພຽງຄົນຍາກຈົນ ແລະ ຜູ້ຕ່ຳຕ້ອຍເທົ່ານັ້ນທີ່ກ້າເປັນພະຍານເພື່ອພຣະຄຣິສທ່າມກາງຄວາມທຸກທໍລະມານ ແລະ ການຖືກໝິ່ນປະໝາດ. ໃນຕຳນັກຂອງພວກຂຸນນາງ ແລະ ໃນຣາຊວັງຂອງກະສັດ ຍັງມີຄົນທີ່ມີຈິດວິນຍານສູງສົ່ງ ທີ່ຖືວ່າຄວາມຈິງມີຄ່າຍິ່ງກວ່າຕໍາແໜ່ງ ຫຼື ແມ່ນແຕ່ຊີວິດ. ປາກົດວ່າ, ຜູ້ທີ່ໃສ່ເຄື່ອງເກາະຂອງເຈົ້ານາຍບາງຄົນມີຈິດວິນຍານອັນສູງສົ່ງ ແລະ ໝັ້ນຄົງກວ່າເຈົ້າຄະນະຜູ້ແຕ່ງກາຍດ້ວຍເສື້ອຄຸມຍາວ ແລະ ໝວກປະຈຳຕຳແໜ່ງ. ທ່ານຫຼຸຍສ໌ແຫ່ງເບີຄວິນເປັນຕົວຢ່າງຂອງຄົນກຸ່ມນີ້. ເພິ່ນເກີດໃນຕະກູນຂຸນນາງ, ເປັນອັດສະວິນຜູ້ກ້າຫານປະຈຳຣາຊສຳນັກ, ເປັນຄົນທີ່ອຸທິດຕົນໃນການສຶກສາ, ມີມາລະຍາດ ແລະ ສິນທໍາຢ່າງບໍ່ມີຕຳໜິ. ນັກຂຽນຄົນໜຶ່ງໄດ້ກ່າວວ່າ: “ເພິ່ນເປັນຜູ້ຕິດຕາມກົດລະບຽບຂອງລະບອບສັນຕະປາປາຢ່າງເຄັ່ງຄັດ ແລະ ມັກຟັງຄຳເທດສະໜາ ແລະ ຖ້ອຍຄຳປະກອບພິທີສິນລະນຶກຂອງກາໂຕລິກເປັນປະຈຳ…ແຕ່ທ່າມກາງຄຸນງາມຄວາມດີທັງໝົດຂອງເພິ່ນນັ້ນ ຂໍ້ທີ່ສຳຄັນທີ່ສຸດໃນສາຍຕາຂອງເບີຄວິນຄື ເພິ່ນຖືວ່າຄະນະລູເທີແຣນເປັນສິ່ງທີ່ໜ້າລັງກຽດເປັນພິເສດ.” ແຕ່ເຊັ່ນດຽວກັບອີກຫຼາຍຄົນທີ່ພຣະເຈົ້າຊົງນຳໃຫ້ອ່ານພຣະຄຳຂອງພຣະອົງ, ເພິ່ນກໍປະຫຼາດໃຈເມື່ອພົບວ່າພຣະຄຳພີ “ບໍ່ແມ່ນຄໍາສອນຂອງຄຣິສຕະຈັກໂຣມ, ແຕ່ເປັນຄໍາສອນຂອງລູເທີ.”[^7] ຕັ້ງແຕ່ນັ້ນເປັນຕົ້ນມາ ເພິ່ນໄດ້ອຸທິດຕົນດ້ວຍສິ້ນສຸດຫົວໃຈໃນການປະກາດຂ່າວປະເສີດ. {GC 215.3}

[^7]: ໄວລີ, ເຫຼັ້ມ 13, ບົດ 9.

## {GC 216.1}

ເພິ່ນເປັນ “ຂຸນນາງທີ່ມີການສຶກສາຫຼາຍທີ່ສຸດໃນປະເທດຝຣັ່ງ,” ເປັນຄົນສະຫຽວສະຫຼາດ, ມີວາຈາຄົມຄາຍ, ເປັນຄົນກ້າຫານ, ສູ້ບໍ່ຖອຍ, ມີຄວາມກະຕືລືລົ້ນເໝືອນດັ່ງເຫຼົ່າວິລະຊົນ ແລະ ມີອິດທິພົນໃນຣາຊສຳນັກ ເນື່ອງຈາກເພິ່ນເປັນຄົນໜຶ່ງທີ່ກະສັດນິຍົມຊົມຊອບ; ເພາະສິ່ງເຫຼົ່ານີ້ຈຶ່ງມີຫຼາຍຄົນຖືວ່າເພິ່ນຈະເປັນຜູ້ປະຕິຮູບປະເທດຊາດຂອງຕົນຢ່າງແນ່ນອນ. ທ່ານເບຊາໄດ້ກ່າວວ່າ: “ຖ້າຫາກກະສັດຟຣານຊິສທີ 1 ເໝືອນເຈົ້າແຂວງເຟຣເດີຣິກ, ເບີຄວິນຄົງໄດ້ເປັນລູເທີອີກຄົນທີສອງ.” ສ່ວນພວກນິຍົມສັນຕະປາປາກໍຮ້ອງຂຶ້ນວ່າ: “ລາວແຮງຮ້າຍກວ່າລູເທີອີກ.”[^8] ສຳລັບຄົນທີ່ສະໜັບສະໜູນຄຣິສຕະຈັກໂຣມໃນປະເທດຝຣັ່ງ ກໍຖືວ່າເພິ່ນໜ້າຢ້ານກວ່າລູເທີແທ້ໆ. ພວກເຂົາໄດ້ຈັບເພິ່ນເຂົ້າຄຸກໃນຂໍ້ຫາເປັນຄົນນອກຮີດ, ແຕ່ກະສັດໄດ້ປ່ອຍເພິ່ນອອກມາໃຫ້ເປັນອິດສະຫຼະ. ການຕໍ່ສູ້ໄດ້ສືບຕໍ່ຫຼາຍປີ. ກະສັດຟຣານຊິສຍັງລັງເລຢູ່ລະຫວ່າງຄຣິສຕະຈັກໂຣມ ແລະ ຂະບວນການປະຕິຮູບ, ເພິ່ນຈຶ່ງສະຫຼັບໄປມາລະຫວ່າງການຍິນຍອມ ແລະ ການຢັບຢັ້ງຄວາມກະຕືລືລົ້ນອັນແຮງກ້າຂອງພວກບາດຫຼວງ. ເບີຄວິນຖືກຈັບຂັງຄຸກຢູ່ສາມຄັ້ງ ແຕ່ກະສັດໄດ້ປ່ອຍຕົວທຸກຄັ້ງໄປ ເພາະຟຣານຊິສຊົມເຊີຍຄວາມສະຫຼາດ ແລະ ອຸປະນິໄສອັນດີງາມຂອງເພິ່ນ ຈຶ່ງບໍ່ຍອມໃຫ້ເພິ່ນຕົກເປັນເຫຍື່ອການປອງຮ້າຍຂອງພວກຜູ້ນຳຄຣິສຕະຈັກໂຣມ. {GC 216.1}

[^8]: *ອ້າງອີງຈາກທີ່ດຽວກັນ*, ເຫຼັ້ມ 13, ບົດ 9.

## {GC 216.2}

ເບີຄິນໄດ້ຮັບການເຕືອນໄພຊ້ຳແລ້ວຊ້ຳອີກເຖິງອັນຕະລາຍທີ່ເພິ່ນຕ້ອງປະເຊີນຢູ່ໃນປະເທດຝຣັ່ງ; ມີຄົນຂໍຮ້ອງໃຫ້ເພິ່ນໜີອອກນອກປະເທດເໝືອນກັບຄົນອື່ນ. ທ່ານເອີຣັສມາສ (Erasmus) ເປັນນັກວິຊາການທີ່ເກັ່ງທີ່ສຸດຄົນໜຶ່ງ ແຕ່ເປັນຄົນຂີ້ຂາດ, ເປັນນັກສວຍໂອກາດ ແລະ ເປັນຄົນທີ່ຂາດຄວາມສູງສົ່ງທາງສິນທຳທີ່ຖືວ່າຊີວິດ ແລະ ສັກສີຕ້ອງເປັນຮອງຂອງຄວາມຈິງ. ລາວໄດ້ຂຽນເຖິງເບີຄວິນວ່າ: “ຂໍສະໝັກເປັນຣາຊທູດປະຈໍາປະເທດໃດໜຶ່ງ ຫຼື ວ່າເດີນທາງໄປທ່ຽວເຢຍລະມັນສາ. ເຈົ້າຮູ້ຈັກທ່ານ ເບດາ ດີວ່າ ລາວເໝືອນຜີສາດມານຮ້າຍທີ່ມີຫົວນັບເປັນພັນຫົວ ແລະ ພົ້ນພິດໃນທຸກດ້ານ. ສັດຕູຂອງທ່ານຊື່ວ່າກອງທັບຜີມານ. ເຖິງອຸດົມການຂອງທ່ານຈະມີຄວາມສຳຄັນກວ່າວຽກງານຂອງພຣະເຢຊູຄຣິສເອງກໍຕາມ, ພວກເຂົາຍັງຈະບໍ່ປ່ອຍໃຫ້ທ່ານໄປ ຈົນກວ່າທ່ານໄດ້ຖືກທໍາລາຍໃຫ້ສິ້ນຊາກ. ຢ່າໄວ້ວາງໃຈໃນການຄຸ້ມຄອງຂອງກະສັດຫຼາຍເກີນໄປ. ແຕ່ບໍ່ວ່າຈະເກີດຫຍັງຂຶ້ນກໍຕາມ, *ຢ່າໄດ້ເປີດໂປງຂ້ອຍ*ໃຫ້ກັບຄະນະວິຊາສາສະໜາສາດ.”[^9] {GC 216.2}

[^9]: *ອ້າງອີງຈາກທີ່ດຽວກັນ*, ເຫຼັ້ມ 13, ບົດ 9.

## {GC 216.3}

ແຕ່ໃນຂະນະທີ່ຄວາມອັນຕະລາຍເພີ່ມຂຶ້ນ, ຄວາມກະຕືລືລົ້ນຂອງເບີຄວິນຍິ່ງຮ້ອນຮົນຂຶ້ນຕາມລຳດັບ. ແທນທີ່ຈະເຮັດຕາມຄໍາແນະນຳທີ່ອີງການເມືອງ ແລະ ຫາປະໂຫຍດໃສ່ຕົນເອງຂອງເອີຣັສມາສ, ເພິ່ນຕັດສິນໃຈວ່າ ຈະໃຊ້ມາດຕະການທີ່ຫານກ້າກວ່າເດີມ, ເພິ່ນຈະບໍ່ພຽງແຕ່ປົກປ້ອງຄວາມຈິງເທົ່ານັ້ນ ແຕ່ຈະໂຈມຕີຄວາມເທັດດ້ວຍ. ຂໍ້ກ່າວຫາທີ່ຄົນໃນຄຣິສຕະຈັກໂຣມພະຍາຍາມມັດຕົວເພິ່ນຢູ່ນັ້ນ, ເພິ່ນກໍໂຍນຄືນໃຫ້ພວກເຂົາ. ຜູ້ທີ່ຕໍ່ຕ້ານເພິ່ນຢ່າງຂົມຂື່ນ ແລະ ກະຕືລືລົ້ນທີ່ສຸດແມ່ນພວກນັກວິຊາການ ແລະ ພວກບາດຫຼວງຂອງພະແນກສາສະໜາສາດໃນມະຫາວິທະຍາໄລແຫ່ງນະຄອນປາຣີ ເຊິ່ງເປັນໜຶ່ງໃນສະຖາບັນທີ່ມີອຳນາດສູງສຸດຂອງຄຣິສຕະຈັກໃນນະຄອນນັ້ນ ແລະ ໃນປະເທດຝຣັ່ງ. ຈາກການຂຽນຂອງນັກວິຊາການເຫຼົ່ານີ້, ເບີຄວິນໄດ້ສະເໜີ 12 ຂໍ້ ເຊົ່ງເພິ່ນປະກາດຢ່າງເປີດເຜີຍວ່າ “ກົງກັນຂ້າມກັບພຣະຄໍາພີ ແລະ ເປັນຄຳສອນນອກຮີດ.” ເພິ່ນຈຶ່ງຂໍຮ້ອງໃຫ້ກະສັດເປັນຜູ້ຕັດສິນໃນເລື່ອງນີ້. {GC 216.3}

## {GC 217.1}

ກະສັດຟຣານຊິສປາຖະໜາທີ່ຈະເຫັນຄວາມແຕກຕ່າງລະຫວ່າງຄົນເກັ່ງຂອງທັງສອງຝ່າຍ ແລະ ໃນຂະນະດຽວກັນກໍຢາກຈະຂະໜາບປາບປາມຄວາມຫຍິ່ງຈອງຫອງຂອງພວກບາດຫຼວງ, ເພິ່ນຈຶ່ງຂໍໃຫ້ຄົນຝ່າຍຄຣິສຕະຈັກໂຣມປົກປ້ອງຈຸດຢືນຂອງຕົນຈາກພຣະຄໍາພີ. ແຕ່ພວກເຂົາຮູ້ວ່າພຣະຄຳພີເປັນອາວຸດທີ່ຈະບໍ່ໃຫ້ຜົນຫຼາຍສຳລັບພວກຕົນ, ເພາະອາວຸດທີ່ພວກເຂົາຖະໜັດຄື ການຄຸມຂັງ, ການທໍລະມານ ແລະ ການປະຫານຊີວິດ້ວຍໄຟ. ບັດນີ້ສະຖານະການກັບປິ້ນຄືນ ແລະ ພວກບາດຫຼວງເຫັນວ່າ ກຳລັງຈະຕົກໃສ່ຂຸມດັກທີ່ພວກເຂົາໄດ້ຂຸດໄວ້ສຳລັບເບີຄວິນ, ພວກເຂົາຈຶ່ງຊອກຫາທາງອອກດ້ວຍຄວາມປະຫຼາດໃຈ. {GC 217.1}

## {GC 217.2}

### ຂໍ້ອ້າງໃນການຂົ່ມເຫັງ

“ໃນວາລານັ້ນພໍດີ ຮູບນາງແມ່ມາຣີທີ່ຕັ້ງຢູ່ສີ່ແຍກແຫ່ງໜຶ່ງໃນເມືອງຖືກທຸບທຳລາຍ” ເຮັດໃຫ້ຊາວເມືອງແຕກຕື່ນເປັນພິເສດ. ຝູງຊົນພາກັນຫຼັ່ງໄຫຼເຂົ້າມາໃນສະຖານທີ່ເກີດເຫດ ຕ່າງຄົນຕ່າງມີທ່າທີໂມໂຫ ແລະ ໂສກເສົ້າ. ກະສັດຟຣານຊິສເອງກໍສະເທືອນໃຈຫຼາຍ. ນີ້ແມ່ນຂໍ້ໄດ້ປຽບທີ່ພວກບາດຫຼວງສາມາດໃຊ້ເປັນປະໂຫຍດໄດ້, ພວກເຂົາຈຶ່ງຈັດການຢ່າງໄວວາ. ພວກເຂົາຮ້ອງວ່າ: “ນີ້ແມ່ນໝາກຜົນຈາກຄໍາສອນຂອງເບີຄວິນ. ທຸກສິ່ງທຸກຢ່າງກໍາລັງຈະຖືກໂຄ່ນລົ້ມໂດຍການສົມຮູ້ຮ່ວມຄິດຂອງພວກລູເທີແຣນ ບໍ່ວ່າຈະເປັນສາສະໜາ, ກົດໝາຍ, ຫຼື ຣາຊບັນລັງ.”[^10] {GC 217.2}

[^10]: *ອ້າງອີງຈາກທີ່ດຽວກັນ*, ເຫຼັ້ມ 13, ບົດ 9.

## {GC 217.3}

ເບີຄວິນກໍຖືກຈັບກຸມອີກ. ສ່ວນກະສັດຟຣານຊິສໄດ້ຖອນຕົວອອກຈາກນະຄອນປາຣີ ແລະ ປະໃຫ້ພວກບາດຫຼວງເຮັດຕາມໃຈປະສົງ. ເບີຄວິນຖືກສານຕັດສິນປະຫານຊີວິດ ແລະ ຍ້ອນພວກເຂົາຢ້ານວ່າກະສັດຟຣານຊິສຈະຊ່ວຍເພິ່ນໃຫ້ລອດ, ພວກເຂົາຈຶ່ງປະຫານເພິ່ນໃນວັນດຽວກັນທີ່ສານຕັດສິນນັ້ນເອງ; ຕອນທ່ຽງເບີຄວິນຖືກນຳພາໄປທີ່ແດນປະຫານ. ຄົນຈຳນວນມະຫາສານໄດ້ມາເຕົ້າໂຮມກັນເພື່ອເບິ່ງເຫດການນັ້ນ ແລະ ມີຫຼາຍຄົນຕົກໃຈ ແລະ ເກີດຄວາມສົງໄສເມື່ອເຫັນວ່າ ຜູ້ທີ່ຈະຖືກປະຫານແມ່ນຄົນຈາກໜຶ່ງໃນຕະກູນທີ່ດີທີ່ສຸດ ແລະ ກ້າຫານທີ່ສຸດ ທ່າມກາງບັນດາຕະກູນຂຸນນາງຂອງປະເທດຝຣັ່ງ. ຄວາມປະຫຼາດໃຈ, ຄວາມໂກດແຄ້ນ, ການດູຖູກ ແລະ ຄວາມກຽດຊັງຢ່າງຂົມຂື່ນປາກົດຢູ່ເທິງໃບໜ້າຂອງຝູງຊົນ; ແຕ່ມີໃບໜ້າຂອງຄົນໜຶ່ງທີ່ສະແດງເຖິງສັນຕິສຸກ. ຄວາມຄິດຂອງຜູ້ທີ່ກຳລັງຈະສະຫຼະຊີວິດຍ້ອນຄວາມເຊື່ອ ແມ່ນຢູ່ໄກຈາກເຫດການວຸ້ນວາຍທີ່ຢູ່ຮອບຕົວ ເພາະເພິ່ນຮັບຮູ້ພຽງຢ່າງດຽວວ່າ ອົງພຣະຜູ້ເປັນເຈົ້າຂອງເພິ່ນສະຖິດຢູ່ດ້ວຍໃນເວລານັ້ນ. {GC 217.3}

## {GC 218.1}

ເບີຄວິນບໍ່ໃສ່ໃຈກັບກວຽນອັນຊຸດໂຊມທີ່ເພິ່ນນັ່ງ, ເພິ່ນບໍ່ໄດ້ສົນໃຈໃບໜ້າຂອງຜູ້ຂົ່ມເຫັງ ຫຼື ຄວາມຕາຍຢ່າງນ້າຢ້ານທີ່ລໍຖ້າຢູ່ຂ້າງໜ້າ, ເພາະວ່າພຣະຄຣິສຊົງຢູ່ຄຽງຂ້າງເພິ່ນ. ພຣະອົງຊົງພຣະຊົນຢູ່, ພຣະອົງໄດ້ສິ້ນພຣະຊົນ ແລະ ພຣະອົງມີຊີວິດຢູ່ຕະຫຼອດໄປເປັນນິດ, ພຣະອົງຊົງຖືລູກກະແຈແຫ່ງຄວາມຕາຍ ແລະ ນະຣົກ. ໃບໜ້າຂອງເບີຄວິນຊື່ນບານດ້ວຍແສງສະຫວ່າງ ແລະ ສັນຕິສຸກຈາກສະຫວັນ. ເພິ່ນນຸ່ງເສື້ອຜ້າຊັ້ນດີ ຄື “ເສື້ອຄຸມຜ້າກຳມະຫຍີ່, ເສື້ອຮັດຕົວຜ້າຊາແຕ້ງປະດັບລາຍ ແລະ ຖົງຕີນຍາວສີທອງຄໍາ.”[^11] ເພິ່ນຈະເປັນພະຍານເຖິງຄວາມເຊື່ອຂອງຕົນຕໍ່ໜ້າພຣະມະຫາກະສັດຜູ້ຊົງເໜືອກະສັດທັງຫຼາຍ ແລະຕໍ່ຈັກກະວານທີ່ກຳລັງເຝົ້າເບິ່ງ, ສະນັ້ນເພິ່ນບໍ່ໃຫ້ມີຮ່ອງຮອຍຂອງຄວາມໂສກເສົ້າມາກະທົບຕໍ່ຄວາມຊື່ນຊົມຍິນດີຂອງຕົນ. {GC 218.1}

[^11]: ໂດບິນເຍ, *ປະຫວັດການປະຕິຮູບສາສະໜາໃນເອີຣົບໃນສະໄໝຂອງຄາວິນ*, ເຫຼັ້ມ 2, ບົດ 16.

## {GC 218.2}

ຂະນະທີ່ຂະບວນເຄື່ອນຍ້າຍໄປຢ່າງຊ້າໆ ຜ່ານຖະໜົນຫົນທາງທີ່ເຕັມໄປດ້ວຍຜູ້ຄົນ, ປະຊາຊົນຕ່າງຮູ້ສຶກປະຫຼາດໃຈກັບໃບໜ້າ ແລະ ທ່າທີຂອງເພິ່ນທີ່ມີແຕ່ສັນຕິສຸກ ແລະ ຄວາມຊົມຊື່ນຍິນດີແຫ່ງໄຊຊະນະ. ພວກເຂົາກ່າວວ່າ: “ລາວເໝືອນຄົນທີ່ນັ່ງຢູ່ໃນພຣະວິຫານ ແລະ ຕຶກຕອງເຖິງສິ່ງສັກສິດ.”[^12] {GC 218.2}

[^12]: ໄວລີ, ບົດ 13, ເຫຼັ້ມ 9.

## {GC 218.3}

ເມື່ອເຖິງຫຼັກປະຫານ, ເບີຄວິນພະຍາຍາມເວົ້າກັບປະຊາຊົນເລັກນ້ອຍ ແຕ່ພວກບາດຫຼວງຢ້ານວ່າຈະເກີດຫຍັງຂຶ້ນຖ້າໃຫ້ເພິ່ນເວົ້າ, ພວກເຂົາຈຶ່ງເລີ່ມຮ້ອງສຽງໂຫວກເຫວກອອກມາ, ໃນຂະນະດຽວກັນພວກທະຫານກໍພາກັນຕົບຕີອາວຸດໃຫ້ເກີດສຽງດັງ ຈົນບໍ່ໄດ້ຍິນສຽງຂອງເບີຄວິນ. ດັ່ງນັ້ນໃນປີ 1529 ອຳນາດຝ່າຍການສຶກສາ ແລະ ຝ່າຍຄຣິສຕະຈັກທີ່ສູງສຸດຂອງນະຄອນປາຣີ ເຊິ່ງເປັນເມືອງແຫ່ງວັດທະນະທຳອັນສີວິໄລນັ້ນ, “ໄດ້ວາງແບບຢ່າງອັນຕ່ຳຊ້າແກ່ປະຊາຊົນແຫ່ງປີ 1793 ທີ່ເຮັດສຽງດັງໃນແດນປະຫານ ເພື່ອຈະບໍ່ມີໃຜໄດ້ຍິນຖ້ອຍຄໍາອັນສັກສິດຂອງຄົນໃກ້ຈະຕາຍ.”[^13] . {GC 218.3}

[^13]: *ອ້າງອີງຈາກທີ່ດຽວກັນ*, ເຫຼັ້ມ 13, ບົດ 9.

## {GC 218.4}

### ຂ່າວປະເສີດກະຈາຍຍ້ອນຖືກຂົ່ມເຫັງ

ເບີຄວິນຖືກຮັດຄໍຕາຍ ແລ້ວສົບຂອງເພິ່ນກໍຖືກເຜົາດ້ວຍໄຟ. ຂ່າວການຕາຍຂອງເພິ່ນ ເຮັດໃຫ້ຄົນທີ່ເຫັນດ້ວຍກັບຂະບວນການປະຕິຮູບທົ່ວປະເທດຝຣັ່ງ ເກີດຄວາມເສົ້າສະຫລົດໃຈ, ແຕ່ແບບຢ່າງຂອງເພິ່ນບໍ່ໄດ້ສູນເປົ່າ. ພວກພະຍານຝ່າຍຄວາມຈິງໄດ້ກ່າວວ່າ, “ພວກເຮົາເອງກໍພ້ອມແລ້ວທີ່ຈະປະເຊີນກັບຄວາມຕາຍດ້ວຍໃຈເບີກບານ ໂດຍຕັ້ງຕາເບິ່ງຊີວິດທີ່ຈະມາເຖິງ.”[^14] {GC 218.4}

[^14]: ໂດບິນເຍ, *ປະຫວັດການປະຕິຮູບສາສະໜາໃນເອີຣົບໃນສະໄໝຂອງຄາວິນ*, ເຫຼັ້ມ 2, ບົດ 16.

## {GC 219.1}

ໃນລະຫວ່າງການຂົ່ມເຫັງທີ່ເມືອງໂມນັ້ນ, ຜູ້ທີ່ສອນຕາມຫຼັກການປະຕິຮູບບໍ່ໄດ້ຮັບອະນຸຍາດໃຫ້ເທດສະໜາ, ພວກເຂົາຈຶ່ງອອກໄປປະກາດໃນບ່ອນອື່ນ. ພໍເວລາຜ່ານໄປຊ່ວງໜຶ່ງທ່ານເລີເຟວກໍໄດ້ເດີນທາງໄປເຢຍລະມັນ, ສ່ວນແຟໂຣ ກໍກັບຄືນໄປຍັງບ້ານເກີດເມືອງນອນ ຢູ່ພາກຕາເວັນອອກຂອງປະເທດຝຣັ່ງ ເພື່ອປະກາດຄວາມຈິງທີ່ບ້ານຂອງເພິ່ນໃນໄວເດັກ. ຄົນທີ່ນັ້ນໄດ້ຮັບຂ່າວກ່ຽວກັບເຫດການຕ່າງໆເຊິ່ງເກີດຂຶ້ນທີ່ເມືອງໂມ, ແລ້ວກໍມີຄົນຮັບຟັງໃນຂະນະທີ່ເພິ່ນສອນຫຼັກຄວາມຈິງຢ່າງກະຕືລືລົ້ນໂດຍບໍ່ຢ້ານກົວຕໍ່ສິ່ງໃດ. ບໍ່ດົນເຈົ້າໜ້າທີ່ກໍລຸກຂຶ້ນເພື່ອຫາທາງຢຸດຢັ້ງແຟໂຣ, ເພິ່ນຈຶ່ງຖືກໄລ່ອອກຈາກເມືອງ. ເຖິງແມ່ນວ່າເພິ່ນບໍ່ສາມາດປະກາດຢ່າງເປີດເຜີຍອີກຕໍ່ໄປ, ແຕ່ເພິ່ນໄດ້ໄປຕາມທົ່ງພຽງ ແລະ ໝູ່ບ້ານເພື່ອສອນຕາມເຮືອນປະຊາຊົນ ແລະ ຕາມທົ່ງນາທີ່ຫ່າງໄກສອກຫຼີກ; ເພິ່ນຕ້ອງຊອກຫາບ່ອນພັກຢູ່ໃນປ່າ ແລະ ໃນຖ້ຳຫີນເຊິ່ງເປັນບ່ອນທີ່ເພິ່ນລຶ້ງເຄີຍຕອນອາຍຸຍັງນ້ອຍ. ພຣະເຈົ້າກຳລັງກຽມເພິ່ນສໍາລັບການທົດລອງທີ່ຍິ່ງໃຫຍ່ກວ່ານັ້ນ. ແຟໂຣກ່າວວ່າ: “ຂ້າພະເຈົ້າເຄີຍໄດ້ຮັບການເຕືອນວ່າ ຈະຕ້ອງປະເຊີນກັບໄມ້ກາງແຂນ, ການຂົ່ມເຫັງ ແລະ ອຸບາຍຕ່າງໆຂອງຊາຕານ, ແລ້ວປາກົດວ່າ ສິ່ງເຫຼົ່ານີ້ມີຢູ່ຢ່າງບໍ່ຂາດສາຍ. ມັນຮຸນແຮງເກີນກວ່າທີ່ຂ້າພະເຈົ້າສາມາດແບກຮັບໄດ້ດ້ວຍຕົນເອງ, ແຕ່ພຣະເຈົ້າຊົງເປັນພຣະບິດາຂອງຂ້າພະເຈ້າ; ພຣະອົງຊົງຈັດຕຽມໄວ້ໃຫ້ຂ້າພະເຈົ້າຢູ່ສະເໝີ ແລະ ພຣະອົງຈະຊົງເສີມກຳລັງໃຫ້ຂ້າພະເຈົ້າຕາມທີ່ຂ້າພະເຈົ້າຕ້ອງການ.”[^15] {GC 219.1}

[^15]: ໂດບິນເຍ, *ປະຫວັດການປະຕິຮູບສາສະໜາໃນສະຕະວັດທີ 16*, ເຫຼັ້ມ 12, ບົດ 9.

## {GC 219.2}

ເຊັ່ນດຽວກັບສະໄໝຂອງອັກຄະສາວົກ, ການຂົ່ມເຫັງເປັນເຫດໃຫ້ “ຂ່າວປະເສີດແຜ່ຂະຫຍາຍອອກໄປ.” (ຟີລິບປອຍ 1:12). ພວກນັກປະຕິຮູບຖືກຂັບໄລ່ອອກຈາກນະຄອນປາຣີ ແລະ ເມືອງໂມ, ສ່ວນຄົນທີ່ “ກະຈັດກະຈາຍໄປນັ້ນ ຕ່າງກໍໄດ້ປະກາດຂ່າວປະເສີດຕາມບ່ອນຕ່າງໆ.” (ກິດຈະການ 8:4). ດ້ວຍເຫດນີ້ ແສງແຫ່ງຄວາມຈິງ ຈຶ່ງໄດ້ຮັບການປະກາດໄປຍັງຫຼາຍແຂວງ ທີ່ຫ່າງໄກສອກຫຼີກຂອງປະເທດຝຣັ່ງ. {GC 219.2}

## {GC 219.3}

ໃນຂະນະນັ້ນພຣະເຈົ້າຍັງຊົງກຽມຜູ້ຮັບໃຊ້ ໃຫ້ຂະຫຍາຍວຽກງານຂອງພຣະອົງ. ໃນສະຖານສຶກສາແຫ່ງໜຶ່ງໃນນະຄອນປາຣີ ມີຊາວໜຸ່ມຄົນໜຶ່ງທີ່ມີຄວາມສຸຂຸມຮູ້ຈັກຄິດ. ເພິ່ນສະແດງໃຫ້ເຫັນວ່າເປັນຄົນສະຫຼາດຫຼັກແຫຼມຕັ້ງແຕ່ອາຍຸຍັງນ້ອຍ; ສ່ວນຄວາມບໍຣິສຸດຂອງຊີວິດ ກໍມີຄວາມໂດດເດັນທີ່ບໍ່ໄດ້ນ້ອຍໜ້າ ເລື່ອງຄວາມຂະຫຍັນໃນການໃຊ້ສະໝອງ ແລະ ການອຸທິດຕົນທາງສາສະໜາ. ບໍ່ດົນຄວາມສະຫຼຽວສະຫຼາດ ແລະ ຄວາມຂະຫຍັນຮຽນເຮັດໃຫ້ເພິ່ນກາຍເປັນທີ່ພາກພູມໃຈຂອງວິທະຍາໄລ, ຄົນທັງຫຼາຍຈຶ່ງມີຄວາມໝັ້ນໃຈວ່າ, ຈອນ ຄາວິນ ຈະກາຍເປັນຜູ້ປົກປ້ອງຄຣິສຕະຈັກໂຣມທີ່ມີຄວາມສາມາດ ແລະ ມີກຽດຫຼາຍທີ່ສຸດຄົນໜຶ່ງ. ແຕ່ມີແສງສະຫວ່າງຈາກສະຫວັນ ສ່ອງທະລຸເຂົ້າໄປໃນກໍາແພງແຫ່ງຫຼັກວິຊາການ ແລະ ຄວາມງົມງວາຍທີ່ປິດລ້ອມຄາວິນໄວ້. ເພິ່ນຢ້ານຈົນຕົວສັ່ນເມື່ອໄດ້ຍັນຍິນເຖິງຄໍາສອນຂອງພວກນັກປະຕິຮູບ, ໂດຍຖືວ່າສົມຄວນແລ້ວທີ່ຈະປະຫານພວກນອກຮີດເຫຼົ່ານັ້ນດ້ວຍການເຜົາໄຟ. ເຖິງຢ່າງໃດກໍຕາມ, ເພິ່ນໄດ້ຖືກນໍາມາປະເຊີນໜ້າກັບຄຳສອນນອກຮີດດັ່ງກ່າວ ໂດຍທີ່ບໍ່ໄດ້ຕັ້ງໃຈ ແລະ ຖືກສະຖານະການບັງຄັບ ໃຫ້ເພິ່ນຕ້ອງທົດສອບນ້ຳໜັກຂອງຫຼັກສາສະໜາສາດຂອງຄຣິສຕະຈັກໂຣມ ໃນການຕໍ່ສູ້ກັບຄຳສອນຂອງຝ່າຍໂປຣແຕັສຕັງ. {GC 219.3}

## {GC 220.1}

ມີລູກພີ່ລູກນ້ອງຄົນໜຶ່ງຂອງຄາວິນ ທີ່ເຂົ້າຮ່ວມໃນຂະບວນການປະຕິຮູບ ຢູ່ທີ່ນະຄອນປາຣີໃນຂະນະນັ້ນ. ສອງອ້າຍນ້ອງພົບກັນຢູ່ເລື້ອຍໆ ແລະ ສົນທະນາກັນເຖິງເລື່ອງຕ່າງໆ ທີ່ກຳລັງສ້າງຄວາມວຸ້ນວາຍໃຫ້ກັບຄຣິສຕະຈັກທົ່ວເອີຣົບໃນເວລານັ້ນ. ຝ່າຍ ໂອລີເວຕັນ (Olivetan) ຜູ້ເປັນໂປຣແຕັສຕັງກ່າວວ່າ “ມີແຕ່ສອງສາສະໜາຢູ່ໃນໂລກ: ສາສະໜາປະເພດໜຶ່ງແມ່ນສາສະໜາທີ່ມະນຸດປະດິດຄິດສ້າງເອງ, ເຊິ່ງໃນນັ້ນມະນຸດຊ່ວຍຕົນເອງໃຫ້ລອດໂດຍອາໄສພິທີກຳ ແລະ ການທຳບຸນສຸນທານ. ສ່ວນສາສະໜາອີກປະເພດໜຶ່ງແມ່ນສາສະໜາທີ່ໄດ້ຮັບການເປີດເຜີຍໃນພຣະຄໍາພີ ເຊິ່ງສອນມະນຸດໃຫ້ຊອກຫາຄວາມລອດພົ້ນຈາກພຣະຄຸນຂອງພຣະເຈົ້າທີ່ພຣະອົງປະທານໃຫ້ໂດຍບໍ່ຄິດມູນຄ່າ.” {GC 220.1}

## {GC 220.2}

ຄາວິນຮ້ອງຂຶ້ນວ່າ: “ຂ້ອຍບໍ່ສົນໃນຄໍາສອນໃໝ່ຂອງເຈົ້າເລີຍ. ເຈົ້າຄິດວ່າຂ້ອຍຢູ່ໃນຄວາມເທັດຕະຫຼອດຊີວິດຂອງຂ້ອຍບໍ?”[^16] {GC 220.2}

[^16]: ໄວລີ, ເຫຼັ້ມ 13, ບົດ 7.

## {GC 220.3}

ແຕ່ຄວາມຄິດໃໝ່ເຫຼົ່ານັ້ນໄດ້ເຂົ້າໄປໃນຫົວແລ້ວ ເຊິ່ງເພິ່ນບໍ່ສາມາດລຶບລ້າງມັນອອກໄປໄດ້. ເມື່ອຄາວິນຢູ່ຫ້ອງນອນຄົນດຽວ ເພິ່ນໄດ້ໄຕ່ຕອງເຖິງຖ້ອຍຄໍາຂອງພີ່ນ້ອງຂອງເພິ່ນ; ເພິ່ນສຳນຶກໃນຄວາມບາບຂອງຕົນຢ່າງຈັບໃຈ ແລ້ວເພິ່ນກໍຈິນຕະນາການ ເຖິງສະພາບຂອງຕົນເອງ ຕໍ່ໜ້າບັນລັງພິພາກສາຂອງພຣະເຈົ້າອົງບໍຣິສຸດ ໂດຍບໍ່ມີຄົນກາງ. ບໍ່ວ່າຈະເປັນການໄກ່ເກ່ຍຂອງພວກນັກບຸນ, ການເຮັດບຸນທຳທານ ຫຼື ພິທີກຳທັງຫຼາຍຂອງຄຣິສຕະຈັກ, ສິ່ງເຫຼົ່ານີ້ທັງໝົດລ້ວນແຕ່ບໍ່ສາມາດຊົດໃຊ້ຄວາມບາບໄດ້. ເພິ່ນບໍ່ສາມາດເບິ່ງເຫັນຫຍັງໄດ້ເລີຍ ນອກຈາກຄວາມມືດມົນແຫ່ງຄວາມສິ້ນຫວັງອັນຕະຫຼອດໄປເປັນນິດ. ພວກນັກສາສະໜາສາດຂອງຄຣິສຕະຈັກພະຍາຍາມປອບໃຈເພິ່ນ, ແຕ່ກໍບໍ່ຜົນ. ຄາວິນສາລະພາບບາບໃຫ້ບາດຫຼວງ ແລະ ທໍລະມານຕົນເອງເພື່ອຊົດໃຊ້ຄວາມບາບແຕ່ກໍບໍ່ໄດ້ຜົນເຊັ່ນກັນ, ເພາະສິ່ງເຫຼົ່ານີ້ບໍ່ສາມາດນຳຈິດວິນຍານໃຫ້ຄືນດີກັບພຣະເຈົ້າໄດ້. {GC 220.3}

## {GC 220.4}

ໃນຂະນະທີ່ຍັງດິ້ນລົນໂດຍໄຮ້ປະໂຫຍດຢູ່ນັ້ນ, ຄາວິນບັງເອີນໄປທ່ຽວເດີ່ນເມືອງແຫ່ງໜຶ່ງ ແລະ ໄດ້ເຫັນການປະຫານຄົນນອກຮີດຄົນໜຶ່ງດ້ວຍການເຜົາໄຟທີ່ນັ້ນ. ເພິ່ນອັດສະຈັນໃຈ ທີ່ເຫັນໃບໜ້າຂອງຜູ້ທີ່ສະຫຼະຊີວິດຍ້ອນຄວາມເຊື່ອ ເຕັມໄປດ້ວຍສັນຕິສຸກ. ທ່າມກາງຄວາມທຸກທໍລະມານແຫ່ງຄວາມຕາຍທີ່ໜ້າຢ້ານກົວ ແລະ ພາຍໃຕ້ການກ່າວໂທດຂອງຄຣິສຕະຈັກທີ່ໜ້າຢ້ານກົວກວ່າຄວາມຕາຍເສຍອີກ, ຄົນຕາຍໄດ້ສະແດງເຖິງຄວາມເຊື່ອ ແລະ ຄວາມກ້າຫານ ເຊິ່ງນັກສຶກສາໜຸ່ມຄາວິນຮູ້ສຶກເຈັບປວດ ເມື່ອເອົາມາປຽບທຽບກັບຄວາມສິ້ນຫວັງ ແລະ ຄວາມມືດມົວຂອງຕົນເອງ ທີ່ດໍາເນີນຊີວິດຕາມຄຳສອນຂອງຄຣິສຕະຈັກຢ່າງເຄັ່ງຄັດທີ່ສຸດ. ເພິ່ນຮູ້ວ່າຄວາມເຊື່ອຂອງພວກນອກຮີດວາງຢູ່ເທິງຮາກຖານຂອງພຣະຄໍາພີ, ເພິ່ນຈຶ່ງຕັ້ງໃຈທີ່ຈະສຶກສາພຣະຄຳພີ ແລະ ຖ້າເປັນໄປໄດ້ ຈະຄົ້ນພົບເຄັດລັບແຫ່ງຄວາມຊື່ນຊົມຍິນດີຂອງພວກເຂົາ. {GC 220.4}

## {GC 221.1}

ໃນການອ່ານພຣະຄຳພີນັ້ນ ຄາວິນໄດ້ຄົ້ນພົບພຣະຄຣິສ; ເພິ່ນຮ້ອງທູນພຣະເຈົ້າວ່າ: “ໂອ້ພຣະບິດາ, ການສະຫຼະພຣະຊົນຂອງພຣະຄຣິສ ໄດ້ສະຫງົບຄວາມໂກດຮ້າຍທີ່ພຣະອົງຊົງມີຕໍ່ຄວາມບາບ; ພຣະໂລຫິດຂອງພຣະອົງໄດ້ຊຳລະລ້າງມົນທິນບາບຂອງຂ້ານ້ອຍ; ໄມ້ກາງແຂນຂອງພຣະອົງໄດ້ແບກຮັບເອົາການຖືກສາບແຊ່ງຂອງຂ້ານ້ອຍ ແລະ ຂ້ານ້ອຍໄດ້ຄືນດີກັບພຣະເຈົ້າໂດຍທີ່ພຣະຄຣິສຊົງສິ້ນພຣະຊົນເພື່ອຂ້ານ້ອຍ. ໝູ່ຂ້ານ້ອຍໄດ້ຄິດຄົ້ນເລື່ອງໄຮ້ສາລະຫຼາຍຢ່າງສຳລັບຕົນເອງ ທີ່ບໍ່ມີປະໂຫຍດຫຍັງເລີຍ, ແຕ່ພຣະອົງໄດ້ວາງພຣະຄໍາຂອງພຣະອົງໄວ້ຕໍ່ໜ້າຂ້ານ້ອຍ ເໝືອນດັ່ງກະບອງໄຟ. ພຣະອົງຊົງສໍາຜັດຈິດໃຈຂອງຂ້ານ້ອຍ ເພື່ອຂ້ານ້ອຍຈະໄດ້ລັງກຽດຄຸນຄວາມດີທັງປວງ ນອກຈາກຄຸນຄວາມດີທີ່ເປັນຂອງພຣະເຢຊູ.”[^17] {GC 221.1}

[^17]: ມາຕິນ, ເຫຼັ້ມ 3, ບົດ 13.

## {GC 221.2}

ຄາວິນໄດ້ຮັບການສຶກສາເພື່ອເປັນບາດຫຼວງ. ເມື່ອເພິ່ນອາຍຸພຽງ 12 ປີ ເພິ່ນໄດ້ຖືກແຕ່ງຕັ້ງໃຫ້ຮັບຜິດຊອບໂບດນ້ອຍແຫ່ງໜຶ່ງ ແລະ ຫົວຂອງເພິ່ນໄດ້ຖືກເຈົ້າຄະນະແຖຕາມກົດລະບຽບຂອງຄຣິສຕະຈັກ. ເພິ່ນບໍ່ໄດ້ຮັບການເຈີມ ແລະ ກໍບໍ່ໄດ້ເຮັດໜ້າທີ່ຂອງບາດຫຼວງ, ແຕ່ເພິ່ນເປັນໜຶ່ງໃນຜູ້ຮັບໃຊ້ຂອງໂບດ ໂດຍມີຕໍາແໜ່ງ ແລະ ເງິນເດືອນປະຈຳຕຳແໜ່ງ. {GC 221.2}

## {GC 221.3}

ບັດນີ້ເພິ່ນຮູ້ສຶກວ່າບໍ່ມີວັນທີ່ເພິ່ນຈະສາມາດເປັນບາດຫຼວງໄດ້, ເພິ່ນຈຶ່ງຫັນໄປສຶກສາກົດໝາຍຢູ່ຊ່ວງໜຶ່ງ, ແຕ່ໃນທີ່ສຸດກໍເລີກແຜນການນີ້ ໂດຍມີຄວາມຕັ້ງໃຈທີ່ຈະອຸທິດຊີວິດໃຫ້ກັບຂ່າວປະເສີດ. ແຕ່ເພິ່ນລັງເລໃຈທີ່ຈະເປັນຜູ້ສອນແບບອອກໜ້າອອກຕາ. ເພິ່ນເປັນຄົນຂີ້ອາຍຕາມທໍາມະຊາດ ແລະ ຮູ້ສຶກວ່າ ຕຳແໜ່ງດັ່ງກ່າວເປັນພາລະທີ່ຕ້ອງຮັບຜິດຊອບຢ່າງໜັກໜ່ວງ, ໃນຂະນະດຽວກັນເພິ່ນກໍຍັງປາຖະໜາທີ່ຈະອຸທິດຕົນເພື່ອການສຶກສາ. ເຖິງຢ່າງໃດກໍຕາມ, ຄໍາຂໍຮ້ອງຂອງໝູ່ເພື່ອນສາມາດຊະນະໃຈເພິ່ນໄດ້ໃນທີ່ສຸດ. ເພິ່ນກ່າວວ່າ: “ເປັນເລື່ອງທີ່ໜ້າປະຫຼາດໃຈແທ້ ທີ່ວ່າຄົນທີ່ມີຕົ້ນກໍາເນີດອັນຕໍ່າຕ້ອຍຫຼາຍ ຈະໄດ້ຮັບກຽດອັນຍິ່ງໃຫຍ່ເຊັ່ນນີ້.”[^18]. {GC 221.3}

[^18]: ໄວລີ, ເຫຼັ້ມ 13, ບົດ 9.

## {GC 221.4}

ຄາວິນເລີ່ມເຮັດວຽກງານຂອງຕົນຢ່າງງຽບໆ ແລະ ຖ້ອຍຄໍາຂອງເພິ່ນເໝືອນກັບນ້ຳໝອກທີ່ຕົກລົງມາຫົດແຜ່ນດິນໃຫ້ຊຸ່ມຊື່ນ. ເພິ່ນໄດ້ອອກຈາກນະຄອນປາຣີໄປຢູ່ຕ່າງແຂວງໃນເມືອງແຫ່ງໜຶ່ງ ພາຍໃຕ້ການປົກປ້ອງຄຸ້ມຄອງຂອງເຈົ້າຍິງມາກາເຣັດ ຜູ້ທີ່ຮັກຂ່າວປະເສີດ ແລະ ປົກປ້ອງສາວົກແຫ່ງຂ່າວປະເສີດ. ໃນເວລານັ້ນ ຄາວິນຍັງເປັນຊາວໜຸ່ມ, ມີຄວາມອ່ອນໂຍນ, ເປັນຄົນນອບນ້ອມຖ່ອມຕົນບໍ່ອວດໂຕ. ເພິ່ນເລີ່ມປະກາດກັບປະຊາຊົນຢູ່ບ້ານເຮືອນຂອງພວກເຂົາ;. ສະມາຊິກຄອບຄົວຈະອ້ອມຮອບເພິ່ນ ໃນຂະນະທີ່ເພິ່ນອ່ານພຣະຄຳພີ ແລະ ເປີດເຜີຍຄວາມຈິງແຫ່ງຄວາມລອດພົ້ນ. ຜູ້ທີ່ໄດ້ຍິນຂ່າວປະເສີດຈຶ່ງນໍາໄປເວົ້າໃຫ້ຄົນອື່ນຟັງ; ໃນບໍ່ຊ້າບໍ່ດົນຄາວິນກໍໄດ້ຜ່ານນອກເມືອງ ໄປຍັງບ້ານນ້ອຍໃຫຍ່ໃນຂົງເຂດທີ່ຫ່າງໄກອອກໄປ ເພື່ອສອນຫຼັກຄວາມຈິງທີ່ນັ້ນ. ເພິ່ນສາມາດເຂົ້າເຖິງຄົນໃນຫໍຜາສາດຫີນຂອງພວກຂຸນນາງ ແລະ ໃນຕູບນ້ອຍຂອງຄົນຍາກຈົນ, ເພິ່ນຈຶ່ງອອກໄປເພື່ອວາງຮາກຖານຂອງຄຣິສຕະຈັກໃນບ່ອນຕ່າງໆ ເຊິ່ງຕໍ່ມາມີຄົນຈາກຄຣິສຕະຈັກເຫຼົ່ານັ້ນ ໄດ້ເປັນພະຍານຝ່າຍຄວາມຈິງໂດຍບໍ່ຢ້ານກົວຕໍ່ສິ່ງໃດ. {GC 221.4}

## {GC 222.1}

ເມື່ອຜ່ານໄປສອງສາມເດືອນເພິ່ນກໍກັບໄປຢູ່ນະຄອນປາຣີອີກ. ເກີດຄວາມປັ່ນປ່ວນຂຶ້ນຢ່າງທີ່ບໍ່ເຄີຍມີມາກ່ອນໃນແວດວົງປັນຍາຊົນ ແລະ ນັກວິຊາການ. ການສຶກສາພາສາບູຮານເປັນເຫດໃຫ້ຄົນຫັນໄປອ່ານພຣະຄຳພີ, ຈົນມີຫຼາຍຄົນທີ່ມັກຖົກປະເດັນຄວາມຈິງໃນພຣະຄຳພີ ແລະ ຍັງໂຕ້ວາທີກັບພວກຫົວຫອກຂອງຄຣິສຕະຈັກໂຣມ, ໃນຂະນະທີ່ຄວາມຈິງເຫຼົ່ານັ້ນຍັງເຂົ້າບໍ່ເຖິງໃຈຂອງຕົນ. ຄາວິນສາມາດຕໍ່ສູ້ໃນເລື່ອງຂໍ້ຂັດແຍ້ງທາງຫຼັກສາສະໜາສາດ, ແຕ່ເພິ່ນມີພາລະກິດທີ່ສູງກວ່າພາລະກິດຂອງພວກນັກວິຊາການທີ່ໂຕ້ຖຽງກັນສຽງດັງ. ຈິດໃຈຂອງຄົນທັງຫຼາຍໄດ້ຮັບການມກະຕຸ້ນໃຫ້ຕື່ນຂຶ້ນ, ຈຶ່ງເປັນເວລາເໝາະທີ່ຈະເປີດເຜີຍຄວາມຈິງໃຫ້ແກ່ພວກເຂົາ. ໃນຂະນະທີ່ຕຶກອາຄານຂອງມະຫາວິທະຍາໄລຕ່າງໆ ກຳລັງວຸ່ນວາຍຍ້ອນການໂຕ້ຖຽງກັນໃນເລື່ອງຫຼັກສາສະໜາສາດ, ຄາວິນກໍໄປຕາມບ້ານເຮືອນຂອງປະຊາຊົນເພື່ອອ່ານພຣະຄໍາພີໃຫ້ປະຊາຊົນຟັງ ທັງໄດ້ກ່າວເຖິງພຣະຄຣິສ ແລະ ການທີ່ພຣະອົງຖືກຄຶງໄວ້ທີ່ໄມ້ກາງແຂນ. {GC 222.1}

## {GC 222.2}

ຕາມການຊົງນຳຂອງພຣະເຈົ້າ, ນະຄອນປາຣີຈະຕ້ອງໄດ້ຮັບໂອກາດອີກຄັ້ງໜຶ່ງທີ່ຈະຮັບເອົາຂ່າວປະເສີດ. ຄຳເຊື້ອເຊີນຂອງເລີເຟວ ແລະ ແຟໂຣໄດ້ຖືກປະຕິເສດ, ແຕ່ຊາວມະຫານະຄອນປາຣີທຸກຊົນຊັ້ນ ຈະມີໂອກາດຮັບຟັງຂ່າວປະເສີດອີກຄັ້ງໜຶ່ງ. ໃນຂະນະນັ້ນກະສັດຍັງພິຈາລະນາຜົນປະໂຫຍດໃນດ້ານການເມືອງ ຈຶ່ງຍັງບໍ່ທັນໄດ້ເຂົ້າຂ້າງຄຣິສຕະຈັກໂຣມຢ່າງເຕັມທີ່ ເພື່ອຕໍ່ສູ້ກັບຂະບວນການປະຕິຮູບ. ເຈົ້າຍິງມາກາເຣັດຍັງຄົງເຝົ້າຫວັງວ່າຄຳສອນຝ່າຍໂປຣແຕັສຕັງຈະສາມາດຊະນະໃຈຄົນໃນປະເທດຝຣັ່ງ. ນາງຈຶ່ງຕັດສິນໃຈຢ່າງແນ່ວແນ່ວ່າ ຫຼັກຄຳສອນຂອງຂະບວນການປະຕິຮູບນັ້ນ ຈະຕ້ອງໄດ້ຮັບການປະກາດໃນນະຄອນປາຣີ. ໃນລະຫວ່າງທີ່ກະສັດບໍ່ຢູ່ ນາງໄດ້ສັ່ງໃຫ້ອາຈານໂປຣແຕັສຕັງຄົນໜຶ່ງໄປເທດສະໜາຕາມໂບດຕ່າງໆ ໃນນະຄອນດັ່ງກ່າວ. ແຕ່ເມື່ອເຈົ້າໜ້າທີ່ຝ່າຍສັນຕະປາປາຫ້າມບໍ່ອະນຸຍາດໃຫ້ໃຊ້ໂບດ, ເຈົ້າຍິງມາກາເຣັດຈຶ່ງເປີດປະຕູພຣະຣາຊວັງໃຫ້ຄົນມາຟັງຂ່າວປະເສີດ. ມີການຈັດຕຽມຫ້ອງໜຶ່ງໄວ້ເປັນຫ້ອງນະມັດສະການ ແລະ ມີການປະກາດວ່າຈະມີການເທດສະໜາທຸກມື້ຕາມເວລາທີ່ກໍານົດໄວ້, ຜູ້ຄົນຈາກທຸກລະດັບຊັ້ນໄດ້ຖືກເຊື້ອເຊີນໃຫ້ໄປຮ່ວມ. ມີຄົນຈຳນວນຫຼວງຫຼາຍພາກັນໄປຟັງ, ບໍ່ພຽງແຕ່ຫ້ອງທີ່ຈັດໄວ້ເທົ່ານັ້ນ ແຕ່ຫ້ອງໃກ້ຄຽງ ແລະ ທາງເດີນກໍເຕັມໄປດ້ວຍຜູ້ຄົນ. ຫຼາຍພັນຄົນມາເຕົ້າໂຮມກັນໃນແຕ່ລະມື້ ຮວມທັງພວກຂຸນນາງ, ລັດຖະບຸລຸດ, ນັກກົດໝາຍ, ພໍ່ຄ້າ ແລະ ຊ່າງຝີມື. ແທນທີ່ກະສັດຈະຫ້າມການປະຊຸມດັ່ງກ່າວ ເພິ່ນພັດສັ່ງໃຫ້ເປີດໂບດສອງແຫ່ງໃນນະຄອນປາຣີ. ຊາວເມືອງບໍ່ເຄີຍຊາບຊຶ້ງໃນພຣະຄໍາຂອງພຣະເຈົ້າເໝືອນໃນຄັ້ງນີ້, ເໝືອນກັບວ່າພະລັງແຫ່ງຊີວິດຈາກສະຫວັນໄດ້ຊົງດົນຈິດດົນໃຈປະຊາຊົນ. ຄວາມບໍຣິສຸດ, ຄວາມເປັນລະບຽບຮຽບຮ້ອຍ, ຄວາມຂະຫຍັນໝັ່ນພຽນ ແລະ ການຮູ້ຈັກບັງຄັບຕົນກຳລັງເຂົ້າໄປແທນທີ່ການເມົາເຫຼົ້າ, ການປ່ອຍຕົວຕາມກິເລດຕັນຫາ, ການຜິດຖຽງກັນ ແລະ ການຢູ່ລ້າບໍ່ເກີດປະໂຫຍດ. {GC 222.2}

## {GC 223.1}

ແຕ່ພວກຜູ້ນຳຂອງຄຣິສຕະຈັກໂຣມບໍ່ໄດ້ຢູ່ລ້າ, ເມື່ອກະສັດຍັງບໍ່ຍອມຫ້າມການເທດສະໜາ, ພວກເຂົາຈຶ່ງຫັນໄປປຸກປັ່ນປະຊາຊົນ. ພວກເຂົາເຮັດທຸກສິ່ງທຸກຢ່າງທີ່ເຮັດໄດ້ເພື່ອຍຸຍົງຝູງຊົນທີ່ງົມງວາຍ ແລະ ຂາດຄວາມຮູ້ໃຫ້ເກີດຄວາມຢ້ານກົວ, ອະຄະຕິ ແລະ ຄວາມຄັ່ງໄຄ້. ຊາວເມືອງນະຄອນປາຣີຫຼັບຫູຫຼັບຕາເຮັດຕາມຜູ້ສອນທຽມເທັດ ຈຶ່ງບໍ່ຕ່າງຫຍັງກັບນະຄອນເຢຣູຊາເລັມໃນສະໄໝເກົ່າກ່ອນ ທີ່ບໍ່ຮູ້ວ່າພຣະເຈົ້າໄດ້ສະເດັດມາຢ້ຽມຢາມ ແລະ ບໍ່ຮູ້ເຖິງສິ່ງທີ່ເຮັດໃຫ້ຕົນຢູ່ເຢັນເປັນສຸກ. ພຣະຄໍາຂອງພຣະເຈົ້າໄດ້ຮັບການປະກາດໃນນະຄອນຫຼວງເປັນເວລາສອງປີ, ຢ່າງໃດກໍຕາມເຖິງແມ່ນວ່າມີຫຼາຍຄົນຮັບເຊື່ອໃນຂ່າວປະເສີດ ແຕ່ຄົນສ່ວນຫຼາຍໄດ້ປະຕິເສດ. ກະສັດຟຣານຊິສໄດ້ທຳທ່າເປັນຄົນໃຈກວ້າງ ແລະ ຍອມຮັບທຸກຝ່າຍພຽງເພື່ອໃຫ້ເປັນໄປຕາມຈຸດປະສົງຂອງຕົນເອງ ເປັນເຫດໃຫ້ພວກຝ່າຍສັນຕະປາປາໄດ້ຮັບອຳນາດຄືນໃໝ່; ໂບດທັງຫຼາຍກໍຖືກປິດລົງອີກຄັ້ງໜຶ່ງ ແລະ ມີການປັກຫຼັກປະຫານຂຶ້ນມາອີກ. {GC 223.1}

## {GC 223.2}

ໃນເວລານັ້ນ ຄາວິນຍັງຢູ່ໃນນະຄອນປາຣີເພື່ອກະກຽມຕົນເອງໂດຍການສຶກສາ, ການຄິດຕຶກຕອງ, ການສືບຕໍ່ເຜີຍແຜ່ແສງສະຫວ່າງ ແລະ ການອະທິຖານເພື່ອວຽກງານໃນອະນາຄົດ. ເຖິງຢ່າງໃດກໍຕາມ ໃນທີ່ສຸດເພິ່ນກໍຕົກເປັນເປົ້າຄວາມສົງໄສຂອງເຈົ້າໜ້າທີ່. ພວກເຂົາຕັ້ງໃຈທີ່ຈະປະຫານຊີວິດເພິ່ນດ້ວຍການເຜົາໄຟໃຫ້ໄດ້. ຄາວິນຖືວ່າຕົນເອງມີຄວາມປອດໄພເພາະໄດ້ແຍກຕົວຢູ່ຢ່າງສັນໂດດ ຈຶ່ງບໍ່ຄິດກັງວົນເຖິງໄພອັນຕະລາຍ, ແລ້ວມີເຫດການເກີດຂຶ້ນກະທັນຫັນ ໝູ່ເພື່ອນຄົນໜຶ່ງຂອງຄາວິນແລ່ນເຂົ້າມາໃນຫ້ອງພ້ອມດ້ວຍຂ່າວວ່າ ເຈົ້າໜ້າທີ່ກໍາລັງເດີນທາງມາເພື່ອຈັບກຸມເພິ່ນ. ໃນທັນໃດນັ້ນໄດ້ຍິນສຽງເຄາະປະຕູດັງຢູ່ທາງເຂົ້າດ້ານນອກ, ພວກເຂົາຈະຕ້ອງຟ້າວຢ່າງຮີບດ່ວນ ໂດຍບໍ່ເສຍເວລາແມ່ນແຕ່ວິນາທີດຽວ. ເພື່ອນຂອງເພິ່ນບາງຄົນໄດ້ທວງເວລາເຈົ້າໜ້າທີ່ຢູ່ທີ່ປະຕູ, ສ່ວນຄົນອື່ນກໍຊ່ວຍຢ່ອນເພິ່ນລົງຈາກປ່ອງຢ້ຽມ, ແລ້ວເພິ່ນກໍເດີນທາງໄປນອກເມືອງຢ່າງໄວວາ. ຄາວິນໄປລີ້ຢູ່ໃນຕູບຂອງຊາວນາທີ່ເປັນມິດກັບຂະບວນການປະຕິຮູບ ແລະ ປອມຕົວໂດຍການໃສ່ເສື້ອຜ້າຂອງຊາວນາຜູ້ນັ້ນ ຈັບກ້ານຈົກຂຶ້ນມາແບກ ແລ້ວກໍອອກເດີນທາງມຸ່ງໜ້າໄປທາງໃຕ້ ຈົນໄດ້ພົບບ່ອນລີ້ໄພອີກໃນເຂດຄອບຄອງຂອງເຈົ້າຍິງມາກາເຣັດ.[^19] {GC 223.2}

[^19]: ເບິ່ງ ໂດບິນເຍ, *ປະຫວັດການປະຕິຮູບສາສະໜາໃນເອີຣົບໃນສະໄໝຂອງຄາວິນ*, ເຫຼັ້ມ 2, ບົດ 30.

## {GC 224.1}

ຄາວິນຢູ່ຕໍ່ຢ່າງປອດໄພທີ່ນັ້ນເປັນເວລາສອງສາມເດືອນ ແລະ ຕັ້ງໜ້າຕັ້ງຕາສຶກສາຄົ້ນຄວ້າເໝືອນທີ່ຜ່ານມາ, ພາຍໃຕ້ການປົກປ້ອງຂອງໝູ່ເພື່ອນທີ່ມີອິດທິພົນ. ແຕ່ເປົ້າປະສົງຂອງເພິ່ນແມ່ນການປະກາດຂ່າວປະເສີດໃຫ້ທົ່ວເຖິງປະເທດຝຣັ່ງ, ເພິ່ນຈຶ່ງບໍ່ສາມາດຢູ່ໄດ້ດົນໂດຍບໍ່ອອກໄປປະກາດ. ທັນທີທີ່ພະຍຸແຫ່ງການຂົ່ມເຫັງເບົາລົງເລັກນ້ອຍ, ເພິ່ນໄດ້ຊອກຫາບ່ອນເຮັດວຽກໃໝ່ທີ່ເມືອງພົວເຈ (Poitiers), ເປັນເມືອງທີ່ມີມະຫາວິທະຍາໄລ ແລະ ເປັນບ່ອນທີ່ມີການຕອບຮັບຕໍ່ຄຳສອນຂອງພວກນັກປະຕິຮູບເປັນຢ່າງດີ; ຄົນຈາກທຸກຊົນຊັ້ນໃນສັງຄົມໄດ້ຮັບຟັງຂ່າວປະເສີດດ້ວຍຄວາມຍິນດີ. ບໍ່ມີການເທດສະໜາປະກາດຢ່າງເປີດເຜີຍ, ແຕ່ຄາວິນໄດ້ສອນຖ້ອຍຄໍາແຫ່ງຊີວິດນິຣັນໃຫ້ແກ່ຜູ້ທີ່ຢາກຟັງ, ບາງຄັ້ງແມ່ນຢູ່ໃນເຮືອນຫົວໜ້າຜູ້ພິພາກສາ, ບາງຄັ້ງແມ່ນຢູ່ໃນເຮືອນຂອງຕົນເອງ ແລະ ບາງຄັ້ງກໍຢູ່ໃນສວນສາທາລະນະ. ເມື່ອເວລາຜ່ານໄປ ແລະ ຈຳນວນຜູ້ຟັງເພີ່ມຂຶ້ນ, ພວກເຂົາຄິດວ່າຄົງມີຄວາມປອດໄພກວ່າຖ້າເຕົ້າໂຮມກັນຢູ່ນອກເມືອງ. ມີຖໍ້າແຫ່ງໜຶ່ງຢູ່ຂ້າງເຫວແຄບຖືກເລືອກໃຫ້ເປັນສະຖານທີ່ປະຊຸມ, ຖ້ຳແຫ່ງນີ້ຖືກປິດບັງໄວ້ດ້ວຍຕົ້ນໄມ້ ແລະ ຫີນທີ່ຢື້ນລົງມາ ຈຶ່ງເປັນບ່ອນຊອກຫຼີກທີ່ຫາຍາກ. ກຸ່ມຄົນນ້ອຍໆຫຼາຍກຸ່ມພາກັນອອກຈາກເມືອງເພື່ອໄປຮ່ວມປະຊຸມ ໂດຍແຕ່ລະກຸ່ມໃຊ້ເສັ້ນທາງທີ່ແຕກຕ່າງກັນ. ໃນທີ່ລັບຕາຄົນແຫ່ງນີ້ມີການນຳພຣະຄຳພີມາອ່ານອອກສຽງ ແລະ ອະທິບາຍໃຫ້ຄົນຟັງ. ຊາວໂປຣແຕັສຕັງໃນປະເທດຝຣັ່ງ ໄດ້ສະຫຼອງການລະນຶກເຖິງອາຫານຄາບສຸດທ້າຍຂອງພຣະເຢຊູ ເປັນຄັ້ງທຳອິດໃນຖ້ຳແຫ່ງນີ້ເອງ ແລະ ມີການສົ່ງພວກນັກປະກາດທີ່ຊື່ສັດ ອອກໄປຈາກຄຣິສຕະຈັກນ້ອຍໆແຫ່ງນີ້. {GC 224.1}

## {GC 224.2}

ແລ້ວຄາວິນກໍກັບຄືນໄປຍັງນະຄອນປາຣີອີກ, ຍ້ອນວ່າເພິ່ນຍັງບໍ່ສາມາດເລີກຄວາມຫວັງທີ່ວ່າ ປະເທດຝຣັ່ງທັງຊາດຈະຮັບເອົາຄຳສອນຂອງຂະບວນການປະຕິຮູບ, ແຕ່ເພິ່ນພົບວ່າບໍ່ຄ່ອຍມີໂອກາດປະກາດເລີຍ. ການສອນຂ່າວປະເສີດແມ່ນຫົນທາງໄປສູ່ຫຼັກປະຫານໂດຍກົງ, ໃນທີ່ສຸດເພິ່ນຈຶ່ງຕັດສິນໃຈອອກເດີນທາງໄປປະເທດເຢຍລະມັນ. ຫຼັງຈາກຄາວິນອອກຈາກປະເທດຝຣັ່ງບໍ່ດົນ ມີພະຍຸແຫ່ງການກົດຂີ່ຂົ່ມເຫັງພັດຖະຫຼົມໃສ່ຊາວໂປຣແຕັສຕັງ ເຊິ່ງຖ້າເພິ່ນຍັງຢູ່ໃນຄາວນັ້ນ ເພິ່ນກໍຄົງໄດ້ຖືກທຳລາຍພ້ອມກັບຄົນອື່ນຢ່າງແນ່ນອນ. {GC 224.2}

## {GC 224.3}

ພວກນັກປະຕິຮູບຝຣັ່ງມີຄວາມກະຕືລືລົ້ນ ທີ່ຈະເຫັນປະເທດຂອງຕົນ ກ້າວໜ້າໃນການປະຕິຮູບໃຫ້ທັນກັບປະເທດເຢຍລະມັນ ແລະ ສວິສເຊີແລນ, ຈຶ່ງຕັ້ງໃຈໂຈມຕີຄວາມງົມງວາຍຂອງຄຣິສຕະຈັກໂຣມຢ່າງຮຸນແຮງ ເພື່ອໃຫ້ຄົນທັງຊາດຕື່ນຕົວຂຶ້ນມາ. ສະນັ້ນໃນຄືນໜຶ່ງ ພວກເຂົາຈຶ່ງພາກັນຕິດແຜ່ນປ້າຍທົ່ວປະເທດຝຣັ່ງ ໂຈມຕີພິທີສິນລະນຶກຂອງກາໂຕລິກ. ແຕ່ແທນທີ່ຈະຊ່ວຍໃຫ້ຂະບວນການປະຕິຮູບກ້າວໄປຂ້າງໜ້າ, ການເຄື່ອນໄຫວທີ່ຫານກ້າ ແຕ່ຂາດຄວາມຮອບຄອບນັ້ນ ໄດ້ນຳຄວາມພິນາດມາ ບໍ່ພຽງແຕ່ໃສ່ພວກທີ່ຢູ່ເບື້ອງຫຼັງການຕິດປ້າຍເຫຼົ່ານັ້ນ ແຕ່ໃຫ້ຄົນທັງຫຼາຍທີ່ເປັນມິດກັບຂະບວນການປະຕິຮູບທົ່ວປະເທດຝຣັ່ງດ້ວຍ. ເຫດການໃນຄັ້ງນີ້ ໄດ້ໃຫ້ພວກຝ່າຍຄຣິສຕະຈັກໂຣມໃນສິ່ງທີ່ພວກເຂົາປາຖະໜາມາດົນນານ ຄືຂໍ້ອ້າງໃນການຮຽກຮ້ອງໃຫ້ທຳລາຍພວກນອກຮີດໃຫ້ໝົດສິ້ນ ໃນຖານເປັນພວກທີ່ຍຸຍົງປັ່ນປ່ວນ ແລະ ເປັນໄພອັນຕະລາຍຕໍ່ຄວາມໝັ້ນຄົງແຫ່ງຣາຊບັນລັງ ແລະ ຕໍ່ຄວາມສະຫງົບສຸກຂອງປະເທດຊາດບ້ານເມືອງ. {GC 224.3}

## {GC 225.1}edit to here

ມີມືລັບນຳແຜ່ນປ້າຍອັນໜຶ່ງມາຕິດໄວ້ທີ່ປະຕູຫ້ອງນອນຂອງກະສັດ ໂດຍບໍ່ມີຜູ້ໃດຮູ້ວ່າແມ່ນໄຜເຮັດ, ອາດຈະເປັນໝູ່ມິດທີ່ຂາດຄວາມຮອບຄອບ ຫຼື ເປັນສັດຕູເຈົ້າເລ່. ຢ່າງໃດກໍຕາມ ກະສັດກໍຕົກໃຈຢ້ານ. ໃນແຜ່ນປ້າຍດັ່ງກ່າວ, ຄວາມງົມງວາຍຕ່າງໆທີ່ໄດ້ຮັບຄວາມເຄົາລົບນັບຖືເປັນເວລາຫຼາຍຮ້ອຍປີກໍໄດ້ຖືກໂຈມຕີຢ່າງໄຮ້ປານີ. ການທີ່ມີຄົນບັງອາດນຳຖ້ອຍຄໍາທີ່ແຈ່ມແຈ້ງ ແຕ່ໜ້າຕົກໃຈເຫຼົ່ານີ້ເຂົ້າໄປເຖິງຫ້ອງນອນຂອງກະສັດ ເຮັດໃຫ້ເພິ່ນໂມໂຫເປັນຟືນເປັນໄຟ. ເພິ່ນຢືນກືກປາກບໍ່ອອກ ແລະ ຕົວສັ່ນຢູ່ພັກໜຶ່ງດ້ວຍອາການຕົກຕະລຶງ, ແລ້ວດ້ວຍຄວາມໂມໂຫຢ່າງຮຸນແຮງເພິ່ນຈຶ່ງລັ່ນວາຈາທີ່ຮ້າຍກາດວ່າ: “ໃຫ້ຈັບທຸກຄົນທີ່ສົງໄສວ່າຮັບເຊື່ອໃນຄຳສອນນອກຮີດຂອງລູເທີໂດຍບໍ່ໄວ້ໜ້າ. ເຮົາຈະຂ້າພວກມັນໃຫ້ໝົດກ້ຽງ.[^20] ແບບນີ້ກໍກັບລຳບໍ່ໄດ້ແລ້ວ, ກະສັດໄດ້ຕັ້ງໃຈຢ່າງເດັດດ່ຽວທີ່ຈະເຂົ້າຂ້າງຄຣິສຕະຈັກໂຣມຢ່າງເຕັນທີ່. {GC 225.1}

[^20]: *ອ້າງອີງຈາກທີ່ດຽວກັນ*, ເຫຼັ້ມ 4, ບົດ 10.

## {GC 225.2}

ມີການອອກມາດຕະການທັນທີເພື່ອຈັບກຸມທຸກຄົນໃນນະຄອນປາຣີທີ່ຮັບເອົາຄຳສອນຂອງລູເທີ. ມີຊ່າງຝີມືຜູ້ທຸກຍາກຄົນໜຶ່ງ ແລະ ເປັນຜູ້ຮັບເຊື່ອໃນຄຳສອນຂອງພວກນັກປະຕິຮູບ, ຄົນນີ້ເຄີຍເຮັດໜ້າທີ່ເອີ້ນຜູ້ເຊື່ອທັງຫຼາຍໃຫ້ໄປຮ່ວມປະຊຸມນະມັດສະການຢ່າງລັບໆ; ມາບັດນີ້ລາວກໍຖືກຈັບ ແລະ ຖືກຂົ່ມຂູ່ວ່າຈະຖືກປະຫານຊີວິດດ້ວຍການເຜົາໄຟຖ້າບໍ່ຮ່ວມມື; ພວກເຈົ້າໜ້າທີ່ໄດ້ສັ່ງລາວໃຫ້ນຳທູດຂອງສັນຕະປາປາໄປທີ່ເຮືອນຊາວໂປຣແຕັສຕັງທຸກຄົນໃນເມືອງ. ໃນຕອນທຳອິດລາວຕົກໃຈຢ້ານ ແລະ ບໍ່ຢາກເຮັດ, ແຕ່ໃນທີ່ສຸດຍ້ອນລາວຢ້ານແປວໄຟຈຶ່ງຍອມທໍລະຍົດຕໍ່ພີ່ນ້ອງຂອງຕົນ. ມີການຈັດຂະບວນໂດຍໃຫ້ເຂົ້າຈີ່ທີ່ໃຊ້ໃນພິທີສິນລະນຶກນຳໜ້າ ຕາມດ້ວຍຜູ້ທໍລະຍົດ ແລະ ພວກບາດຫຼວງ, ພວກຄົນເຜົາເຄື່ອງຫອມ, ບັນດານັກບວດ, ພວກທະຫານ ແລະ (ທ້າວ/ທ່ານ)ໂມຣິນຜູ້ເປັນນັກສືບສວນຂອງກະສັດ. ຄົນເຫຼົ່ານີ້ເດີນຂະບວນຢ່າງມິດງຽບຜ່ານຖະໜົນຫົນທາງໃນເມືອງ ໂດຍອ້າງວ່າກຳລັງໃຫ້ກຽດແກ່ພິທີ “ສິນລະນຶກອັນສັກສິດ” ດ້ວຍການລຶບລ້າງຄວາມຜິດທີ່ພວກໂປຣແຕັສຕັງໄດ້ດູຖູກພິທີດັ່ງກ່າວ, ແຕ່ພິທີຕົບຕານີ້ໄດ້ເຊື່ອງຊ້ອນການມຸ່ງເອົາຊີວິດ. ເມື່ອເດິນທາງກົງກັນຂ້າມກັບເຮືອນຂອງຜູ້ທີ່ເຊື່ອຕາມຄຳສອນຂອງລູເທີ ຜູ້ທໍລະຍົດຈະເຮັດສັນຍານດ້ວຍມືແຕ່ບໍ່ເວົ້າສິ່ງໃດເລີຍ. ຂະບວນແຫ່ນັ້ນກໍຈະຢຸດທີ່ນັ້ນ, ເຈົ້າໜ້າທີ່ຈະບຸກເຂົ້າໄປໃນເຮືອນ, ຄອບຄົວຈະຖືກລາກອອກມາ ແລະ ຖືກມັດໂສ້, ແລ້ວຂະບວນນັ້ນກໍຈະອອກເດີນທາງຕໍ່ເພື່ອຊອກຫາເຫຍື່ອກຸ່ມໃໝ່. ພວກເຂົາ “ບໍ່ລະເວັ້ນເຮືອນຫຼັງໃດບໍ່ວ່າໃຫຍ່ ຫຼື ນ້ອຍ, ແມ່ນແຕ່ໃນຄະນະຕ່າງໆຂອງມະຫາວິທະຍາໄລແຫ່ງນະຄອນປາຣີກໍບໍ່ເວັ້ນ…ໂມຣິນເຮັດໃຫ້ຄົນ(ສະເທືອນຈົນຕົວສັ່ນໄປທັງເມືອງ))…ເປັນຍຸກສະໄໝທີ່ຄວາມເປັນຕາຢ້ານຄອງເມືອງ.”[^21] {GC 225.2}

[^21]: *ອ້າງອີງຈາກທີ່ດຽວກັນ*, ເຫຼັ້ມ 4, ບົດ 10.

## {GC 226.1}

ເຫຍື່ອຜູ້ເຄາະຮ້າຍຖືກປະຫານຊີວິດດ້ວຍການທໍລະມານທີ່ໂຫດຮ້າຍທາລຸນ; ມີການອອກຄຳສັ່ງໃຫ້(ອ່ອນ)))ໄຟລົງເປັນພິເສດ ເພື່ອຍືດເວລາແຫ່ງຄວາມເຈັບປວດ. ແຕ່ຄົນເຫຼົ່ານີ້ຕາຍໃນຖານະຜູ້ມີໄຊຊະນະ ໂດຍຄວາມເຊື່ອໝັ້ນບໍ່ຫວັ່ນໄຫວ ແລະ ສັນຕິສຸກໃນໃຈບໍ່ໄດ້ຮັບການກະທົບໃຫ້ໝອງມົນ. ພວກຜູ້ຂົ່ມເຫັງພັດຮູ້ສຶກວ່າຕົນເປັນຝ່າຍທີ່ເສຍໄຊ ເພາະບໍ່ສາມາດທຳລາຍຄວາມຢືນຢັດຂອງຄົນເຫຼົ່ານັ້ນໄປໄດ້. “ມີການປັກຫຼັກປະຫານທົ່ວທຸກບ່ອນຂອງນະຄອນປາຣີ ແລະ ມີການເຜົາປະຫານສືບຕໍ່ບໍ່ເວັ້ນແຕ່ລະມື້ ໂດຍມຸ່ງຫວັງໃຫ້ປະຊາຊົນຢ້ານກົວຄຳສອນນອກຮີດ. ແຕ່ສຸດທ້າຍຝ່າຍຂ່າວປະເສີດຍັງຄົງເປັນຝ່າຍທີ່ໄດ້ປຽບ, ເພາະເຫດການນີ້ເຮັດໃຫ້ຊາວນະຄອນປາຣີທັງໝົດເຫັນວ່າຄຳສອນໃໝ່ສາມາດສ້າງຄົນແບບໃດ. ບໍ່ມີທຳມາດແຫ່ງໃດທີ່ມີການປະກາດໄດ້ຜົນເທົ່າກັບຫຼັກປະຫານຂອງຜູ້ທີ່ສະຫຼະຊີວິດເພື່ອຄວາມເຊື່ອ. ໃບໜ້າຂອງຄົນເຫຼົ່ານີ້ທີ່ສະແດງເຖິງສັນຕິສຸກ ແລະ ຄວາມປິຕິຍິນດີໃນຂະນະທີ່ເດີນທາງໄປຍັງ…ແດນປະຫານ, ວິລະກຳຂອງພວກເຂົາໃນຂະນະທີ່ຢືນຢູ່ທ່າມກາງແປວໄຟອຳມະຫິດ ແລະ ການໃຫ້ອະໄພຢ່າງອ່ອນສຸພາບທີ່ຖືກທຳຮ້າຍໃຫ້ບາດເຈັບ; ສິ່ງເຫຼົ່ານີ້ປ່ຽນທ່າທີຂອງຄົນຈຳນວນຫຼາຍທີ່ສັງເກດການ, ຈາກຄວາມຄຽດແຄ້ນໃຫ້ກາຍເປັນຄວາມສົງສານ ແລະ ຈາກຄວາມກຽດຊັງໃຫເປັນຄວາມຮັກ. ແບບຢ່າງຂອງຜູ້ທີ່ຖືກປະຫານສະເໝືອນວາຈາທີ່ຄົມຄາຍ ເຊິ່ງອ້ອນວອນໃຫ້ຄົນມາຮັບເຊື່ອໃນຂ່າວປະເສີດ.”[^22] {GC 226.1}

[^22]: ໄວລີ, ເຫຼັ້ມ 13, ບົດ 20.

## {GC 226.2}

ສ່ວນພວກບາດຫຼວງຍັງຄົງມຸ່ງໝັ້ນໃຫ້ປະຊາຊົນຄຽດແຄ້ນຕໍ່ໄປ ຈຶ່ງປ່ອຍຂໍ້ກ່າວຫາຕໍ່ພວກໂປຣແຕັສຕັງທີ່ຮ້າຍແຮງທີ່ສຸດ. ມີການກ່າວຫາວ່າຝ່າຍພວກປະຕິຮູບໄດ້ວາງແຜນສັງຫານພວກກາໂຕລິກ, (ແລ້ວຈະ)))ໂຄ່ນລົ້ມລັດຖະບານ ແລະ ລອບສັງຫານກະສັດ. ພວກບາດຫຼວງບໍ່ມີຫຼັກຖານສະໜັບສະໜູນຂໍ້ກ່າວຫາດັ່ງກ່າວແມ່ນແຕ່ໜ້ອຍ; ເຖິງຢ່າງໃດກໍດີ, ໃນທີ່ສຸດຄໍາທໍານາຍເລື່ອງຮ້າຍນັ້ນໄດ້ສໍາເລັດເປັນຈິງ, ແຕ່ເປັນການສຳເລັດພາຍໃຕ້ສະຖານະການທີ່ແຕກຕ່າງກັນ ແລະ ຈາກສາເຫດທີ່ກົງກັນຂ້າມ(ກັບຂໍ້ກ່າວຫາ)). ທີ່ຝ່າຍກາໂຕລິກປະຕິບັດຕໍ່ພວກໂປຣແຕັສຜູ້ໄຮ້ຄວາມຜິດຢ່າງໂຫດຮ້າຍນັ້ນ ໄດ້ສະສົມໂທດໄວ້ຢ່າງໜັກໜ່ວງ, ເຊິ່ງຫຼາຍສະຕະວັດຕໍ່ມາກໍໄດ້ນຳຄວາມພິນາດມາສູ່ກະສັດພ້ອມດ້ວຍການປົກຄອງ ແລະ ປະຊາຊົນຂອງເພິ່ນຕາມທີ່ທຳນາຍໄວ້, ແຕ່ຄວາມພິນາດດັງກ່າວເກີດຈາກພວກທີ່ບໍ່ເຊື່ອພຣະເຈົ້າ ແລະ ຈາກພວກຝ່າຍສັນຕະປາປາເອງ. ມັນບໍ່ແມ່ນການເຜີຍແຜ່ຫຼັກໂປຣແຕັສຕັງທີ່ເປັນເຫດໃຫ້ປະເທດຝຣັ່ງເດືອດຮ້ອນທີ່ສຸດໃນສາມຮ້ອຍປີຕໍ່ມາ, ແຕ່ເປັນການປາບປາມພວກເຂົາຕ່າງຫາກທີ່ນຳໄພອັນຮ້າຍແຮງເຫຼົ່ານັ້ນມາ. {GC 226.2}

## {GC 227.1}

ບັດນີ້ຄວາມລະແວງແຄງໃຈ, ຄວາມບໍ່ໄວ້ເນື້ອເຊື່ອໃຈ ແລະ ຄວາມຢ້ານກົວໄດ້ລາມໄປທົ່ວເຖິງທຸກ(ຊົນ))ຊັ້ນຂອງສັງຄົມ. ໃນທ່າມກາງຄວາມຕື່ນຕົກໃຈທີ່ເກີດຂຶ້ນທົ່ວໄປນັ້ນ, ໄດ້ປາກົດໃຫ້ເຫັນວ່າພວກຄົນທີ່ມີການສຶກສາສູງທີ່ສຸດ, ມີອິດທິພົນຫຼາຍທີ່ສຸດ ແລະ ມີອຸປະນິໄສທີ່ງົດງາມທີ່ສຸດຂອງຊາດໄດ້ຮັບເອົາຄຳສອນຂອງລູເທີຢ່າງເລິກເຊິ່ງ. ຕໍາແໜ່ງຮັບຜິດຊອບທີ່ມີກຽດຫຼາຍຕຳແໜ່ງໄດ້ຖືກປະວ່າງ, ພວກນາຍຊ່າງຝີມື, ນັກພິມ, ນັກວິຊາການ, ອາຈານສອນໃນມະຫາວິທະຍາໄລ, ນັກຂຽນ ແລະ ແມ້ນແຕ່ເຈົ້າໜ້າທີ່ໃນຣາຊວັງກໍໄດ້ສູນຫາຍໄປ. ຫຼາຍຮ້ອຍຄົນອົບພະຍົບປົບໜີຈາກນະຄອນປາຣີອົນເປັນບ້ານເກີດເມືອງນອນຂອງຕົນ, ເຊິ່ງໃນຈຳນວນຄົນດັ່ງກ່າວການທີ່ໜີນັ້ນກໍເປັນສັນຍານທຳອິດວ່າ ພວກເຂົາເຫັນດ້ວຍກັບຄຳສອນຂອງຝ່າຍປະຕິຮູບ. ພວກຝ່າຍສັນຕະປາປາຫຼຽວເບິ່ງຮອບຕົວດ້ວຍຄວາມປະຫຼາດໃຈເມື່ອຮູ້ວ່າ ເຄີຍມີຄົນນອກຮີດຈຳນວນຫຼາຍ(ລອຍນວນ))ຢູ່ທ່າມກາງພວກເຂົາໂດຍບໍ່ມີຜູ້ໃດສົງໄສ. (ພວກເຂົາລະບາຍຄວາມໂມໂຫໃສ່ຄົນຢາກຈົນຈຳນວນຫຼວງຫຼາຍຜູ້ຢູໃນອໍານາດທີ່ຈັດການໄດ້))). ໃນຄາວນັ້ນຄຸກທັງຫຼາຍກໍແອອັດໄປດ້ວຍຜູ້ຄົນ, ສ່ວນອາກາດນັ້ນກໍມືດມົວດ້ວຍຄວັນໄຟຈາກການປະຫານຜູ້ທີ່ຍອມຮັບວ່າຕົນເຊື່ອໃນຂ່າວປະເສີດ. {GC 227.1}

## {GC 227.2}

ກະສັດຟຣານຊິສທີ 1 ເຄີຍມີຄວາມພາກພູມໃຈໃນການເປັນຜູ້ນຳທີ່ຟື້ນຟູການສຶກສາໃນວິຊາຄວາມຮູ້ ອັນເປັນສັນຍະລັກອັນໜຶ່ງຂອງຕົ້ນສະຕະວັດທີ 16. ເພິ່ນເຄີຍດີໃຈທີ່ສາມາດເຕົ້າໂຮມນັກວິຊາການຈາກທຸກປະເທດມາທີ່ຣາຊສຳນັກຂອງຕົນ. ເພິ່ນຮັກການຮຽນຮູ້ ແລະ ດູຖູກຄວາມໂງ່ຈ້າ ແລະ ຄວາມງົມງວາຍຂອງພວກບາດຫຼວງ; ສິ່ງເຫຼົ່ານີ້ເປັນເຫດຜົນສ່ວນໜຶ່ງທີ່ເພິ່ນຍອມໃຫ້ຝ່າຍປະຕິຮູບເຄື່ອນໄຫວກ່ອນໜ້ານີ້. ແຕ່ດ້ວຍຄວາມກະຕືລືລົ້ນທີ່ຢາກກຳຈັດພວກນອກຮີດໃຫ້ໝົດ ຜູ້ອຸປະຖຳການຮຽນຮູ້ຄົນນີ້ໄດ້ອອກຄໍາສັ່ງປະກາດງົດການຕີພິມທົ່ວປະເທດຝຣັ່ງ! ຟຣານຊິສທີ 1 ເປັນຕົວຢ່າງອັນໜຶ່ງທ່າມກາງຫຼາຍຕົວຢ່າງໃນປະຫວົດສາດທີ່ສະແດງໃຫ້ເຫັນວ່າ ການພັດທະນາໃນວິຊາຄວາມຮູ້ບໍ່ໄດ້ເປັນເຄື່ອງປ້ອງກັນຄົນຈາກການມີອັກຄະຕິຕໍ່ສາສະໜາ ແລະ ຈາກການ(ບີບບັງຄັບ//ຂົ່ມເຫັງ))ຄົນອື່ນ. {GC 227.2}

## {GC 227.3}

ມີການເຮັດພິທີເປັນທາງການເພື່ອຢືນຢັນວ່າ ປະເທດຝຣັ່ງທັງຊາດຈະມຸ່ງໝັ້ນໃນການທຳລາຍພວກໂປຣແຕັສຕັງ(ຈົນ/ຢ່າງ)(ຮາບຄາບ/ໝົດກ້ຽງ). ພວກບາດຫຼວງກ່າວວ່າ ການທີ່ພວກໂປຣແຕັສຕັງໄດ້ດູຖູກພິທີສິນລະນຶກຂອງກາໂຕລິກນັ້ນເປັນການດູຖູກສະຫວັນເບື້ອງເທິງ ແລະ ຈະຕ້ອງມີການຊົດໃຊ້ດ້ວຍເລືອດ; ພວກເຂົາຈຶ່ງຮຽກຮ້ອງໃຫ້ກະສັດເຮັດພິທີເພື່ອຄົນທັງຫຼາຍຈະໄດ້ເຫັນວ່າ ເພິ່ນເຫັນດ້ວຍກັບແຜນການຂອງພວກບາດຫຼວງ. {GC 227.3}

## {GC 228.1}

ວັນທີ 21 ເດືອນ ມັງກອນປີ 1535 ຖືກກໍານົດໄວ້ເພື່ອຈັດພິທີອັນເປັນຕາຢ້ານນັ້ນ. ເຫດການທີ່ເກີດຂຶ້ນໄດ້ປຸກຄົນທັງຊາດໃຫ້ເກີດຄວາມຢ້ານກົວຢ່າງງົມງວາຍ ແລະ ຄວາມກຽດຊັງທີ່ຮ້າຍກາດ. ມີຝູງຊົນຈາກຊົນນະບົດຮອບເມືອງທັງໝົດພາກັນຫຼັ່ງໄຫຼເຂົ້າມາໃນນະຄອນປາຣີຈົນຖະໜົນຫົນທາງໃນເມືອງເຕັມໄປດ້ວຍຜູ້ຄົນ. ວັນນັ້ນເລິ່ມຕັ້ນ(ຂຶ້ນ)ດ້ວຍການຈັດຂະບວນ(ແຫ່))ໃຫຍ່ຢ່າງສະຫງ່າຜ່າເຜີຍ. “ເຮືອນທີ່ຢູ່ຕາມທາງໄດ້ຫ້ອຍຜ້າທີ່ເປັນສັນຍະລັກຂອງການໄວ້ທຸກ ແລະ ມີການຈັດແທ່ນບູຊາໄວ້ເປັນ(ຈຸດໆ/ຊ່ວງໆ)).” ໜ້າປະຕູເຮືອນທຸກຫຼັງມີການຈູດກະບອງໄຟ ເພື່ອເປັນການໃຫ້ກຽດແກ່ “ພິທີສິນລະນຶກອັນອັນສັກສິດ.” ກ່ອນທີ່ແສງອາລຸນເບິກຟ້າໃນມື້ນັ້ນມີການຮ່ວມຂະບວນກັນຂຶ້ນທີ່ຣາຊວັງຂອງກະສັດ. “ມີປ້າຍ ແລະ ໄມ້ກາງແຂນຈາກແຕ່ລະໂບດນຳໜ້າຂະບວນ ຕາມດ້ວຍປະຊາຊົນຖືກະບອງໄຟຍ່າງເປັນຄູ່ເປັນຄູ່.” ຈາກນັ້ນກໍມີພວກພຣະກາໂຕລິກຈາກຄະນະນັກບວດທັງສີ່ຄະນະ, ຕ່າງຄົນຕ່າງໃສ່ເຄື່ອງພິເສດຕາມຄະນະຂອງຕົນ. ຕໍ່ມາກໍມີການແຫ່ພວກວັດຖຸສັກສິດທີ່ມີຊື່ສຽງຢ່າງຫຼວງຫຼາຍ. ພວກເຈົ້າໜ້າທີ່ຄຣິສຕະຈັກຂີ່ມ້າຕາມມາໂດຍນຸ່ງເສື້ອຍາວສີມ່ວງ ແລະ ສີແດງ ແລະ ໃສ່ເຄື່ອງປະດັບເພັດພອຍທີ່ສະທ້ອນແສງແວວວາວ. {GC 228.1}

## {GC 228.2}

“ຈາກນັ້ນແມ່ນເຈົ້າຄະນະແຫ່ງນະຄອນປາຣີຍ່າງຢູ່ໃຕ້ຄັນຈ້ອງອັນງົດງາມ ແລະ ຖືເຂົ້າຈີ່ປະຈຳພິທີ່ສິນລະນຶກ…ມີເຈົ້າຊາຍສີ່ຄົນຖືຄັນຈ້ອງດັ່ງກ່າວ…ຫຼັງຈາກເຂົ້າຈີ່ແມ່ນກະສັດຟຣານຊິສທີ 1 ຍ່າງຢູຕາມຫຼັງ….ໃນມືນັ້ນ ເພິ່ນບໍ່ໄດ້ໃສ່ມົງກຸດ ຫຼື ເສື້ອຜ້າພິເສດຂອງກະສັດ.” ແຕ່ກະສັດຂອງປະເທດຝຣັ່ງ “ຢູ່ໃນຖານະຜູ້ສຳນຶກໃນຄວາມບາບ” ເພິ່ນ “ບໍ່ຄຸມຫົວ ແຕ່ກົ້ມໜ້າລົງ ແລະ ຖືທຽນນ້ອຍທີ່(ຈູດ))ໄວ້ຢູ່ໃນມື,”[^23] ເພິ່ນກົ້ມຫົວລົງຄຳນັບຢູ່ທີ່ແທ່ນບູຊາທຸກອັນດ້ວຍຄວາມນອບນ້ອມຖ່ອມຕົນ ບໍ່ແມ່ນຍ້ອນຄວາມຜິດບາບທີ່ເຮັດໃຫ້ຈິດໃຈຂອງຕົນເປັນມົນທິນ ແລະ ບໍ່ແມ່ນຍ້ອນມືຂອງຕົນທີ່ເປື້ອນດ້ວຍເລືອດຂອງຜູ້ບໍຣິສຸດ, ແຕ່ຍ້ອນຄວາມບາບອັນຮ້າຍແຮງຂອງປະຊາຊົນທີ່ກ້າຕໍາໜິພິທີສິນລະນຶກຂອງກາໂຕລິກ. ຈາກນັ້ນແມ່ນພຣະຣາຊິນີ ແລະ ບັນດາເຈົ້າໜ້າທີ່ກັບຂຸນນາງທີ່ຍ່າງມາເປັນຄູ່ເປັນຄູ່ ຕ່າງຄົນຖືກະບອງໄຟທີ່ຈູດໄວ້. {GC 228.2}

[^23]: *ອ້າງອີງຈາກທີ່ດຽວກັນ*, ເຫຼັ້ມ 13, ບົດ 21.

## {GC 228.3}

ສ່ວນໜຶ່ງຂອງພິທີກຳໃນມື້ນັ້ນແມ່ນກະສັດເອງໄດ້ກ່າວແກ່ເຈົ້າໜ້າທີ່ຊັ້ນສູງຂອງແຜ່ນດິນໃນຫໍຜາສາດຂອງເຈົ້າຄະນະເມືອງ. ເພິ່ນຄ່ຳຄວນດ້ວຍໃບໜ້າທີ່ໂສກເສົ້າ ແລະ ຖ້ອຍຄຳທີ່ສຸດຊຶ້ງຕຶງໃຈວ່າ “ມັນຄືອາດຊະຍາກໍາແທ້ໃດ! ມັນຄືການໝິ່ນປະໝາດຮັ້ນແລ້ວ! ວັນແຫ່ງຄວາມໂສກເສົ້າ ແລະ ການອັບອາຍຂາຍໜ້າ” ໄດ້ເກີດຂຶ້ນກັບປະເທດຊາດບ້ານເມືອງ. ແລ້ວເພິ່ນກໍຮຽກຮ້ອງປະຊາຊົນທີ່ຈົງຮັກພັກດີທຸກຄົນໃຫ້ຊ່ວຍກຳຈັດຄວາມນອກຮີດທີ່ລະບາດໃນຂະນະນັ້ນ ທີ່ເຮັດໃຫ້ປະເທດຝຣັ່ງທັງໝົດສ່ຽງທີ່ຈະຕ້ອງພິນາດ. ເພິ່ນກ່າວວ່າ, “ທ່ານທັງຫຼາຍເອີຍ, ຂ້າພະເຈົ້າເປັນກະສັດຂອງພວກທ່ານຢູ່ແນ່ສັນໃດ ຖ້າຂ້າພະເຈົ້າຮູ້ວ່າແຂນຂາຂອງຂ້າພະເຈົ້າເອງຕິດເຊື້ອຄວາມເນົ່າເປື່ອຍທີ່ໜ້າຂີ້ດຽດນີ້, ຂ້າພະເຈົ້າຈະຍື້ນໃຫ້ພວກທ່ານຟັນມັນຖິ້ມ…ຊ້ຳບໍ່ໜຳ ຖ້າຫາກຂ້າພະເຈົ້າເຫັນລູກຄົນໜຶ່ງຂອງຂ້າພະເຈົ້າຕິດເຊື້ອຮ້າຍດັ່ງກ່າວ ຂ້າພະເຈົ້າຈະບໍໄວ້ໜ້າມັນ…ຂ້າພະເຈົ້າຈະປະຫານມັນຖວາຍພຣະເຈົ້າດ້ວຍມືຂອງຂ້າພະເຈົ້າເອງ.” ກະສັດຟຣານຊິສເວົ້າດ້ວຍສຽງສະອື້ນ ສ່ວນຄົນທັງປວງທີ່ຟັງຢູ່ນັ້ນກໍຮ່ວມກັນຮ້ອງໄຫ້ ແລະ ຮ້ອງຂຶ້ນເປັນສຽງດຽວກັນວ່າ: “ພວກເຮົາຈະຢູ່ ຫຼື ຈະຕາຍກໍເພື່ອສາສະໜາກາໂຕລິກ!”[^24] {GC 228.3}

[^24]: ໂດບິນເຍ, *ປະຫວັດການປະຕິຮູບສາສະໜາໃນເອີຣົບໃນສະໄໝຂອງຄາວິນ*, ເຫຼັ້ມ 4, ບົດ 12.

## {GC 229.1}

ຄວາມມືດມົວທີ່ປົກຄຸມຢູ່ເໜືອປະເທດຊາດທີ່ປະຕິເສດຄວາມສະຫວ່າງນັ້ນເປັນຕາໜ້າຢ້ານແທ້. ພຣະຄຸນທີ່ນຳມາເຊິ່ງຄວາມລອດພົ້ນໄດ້ປາກົດຂຶ້ນ, ຫຼາຍສິບພັນຄົນໄດ້ເຫັນເຖິງຣິດອຳນາດ ແລະ ຄວາມບໍຣິສຸດແຫ່ງພຣະຄຸນ ແລະ ໄດ້ເກີດຄວາມປາຖະໜາໃນພຣະຄຸນນັ້ນ; ຄວາມສະຫວ່າງໄດ້ສ່ອງເຂົ້າໄປໃນບ້ານນ້ອຍເມືອງໃຫຍ່ຂອງປະເທດຝຣັ່ງ, ແຕ່ປະເທດຝຣັ່ງພັດຫັນໜີໄປ ແລະ ເລືອກຄວາມມືດແທນຄວາມສະຫວ່າງ. ພວກເຂົາປະຕິເສດຂອງປະທານຈາກສະຫວັນເມື່ອມີໂອກາດຈະ(ໄດ້)ຮັບ(ໄດ້). ເຂົາທັງຫຼາຍໄດ້ເອີ້ນຄວາມຊົ່ວຮ້າຍວ່າເປັນຄວາມດີ ແລະ ເອີ້ນຄວາມດີວ່າເປັນຄວາມຊົ່ວຮ້າຍ, ຈົນໃນທີ່ສຸດກໍໄດ້ຫຼອກຕົວເອງ(ໃຫ້ສຳເລັດ))). ບັດນີ້, ເຖິງແມ່ນວ່າພວກເຂົາອາດເຊື່ອແທ້ວ່າຕົນກຳລັງຮັບໃຊ້ພຣະເຈົ້າໃນການຂົ່ມເຫັງຄົນຂອງພຣະອົງ, ແຕ່ຄວາມຈິງໃຈນັ້ນບໍ່ໄດ້(ລຶບ/ລົບ)ລ້າງຄວາມຜິດ. ພວກເຂົາຈົງໃຈປະຕິເສດຄວາມສະຫວ່າງທີ່ສາມາດຊ່ວຍພວກເຂົາໃຫ້ພົ້ນຈາກການຖືກຫຼອກລວງ ແລະ ຈາກມົນທິນບາບແຫ່ງຈິດວິນຍານທີ່ເກີດຂຶ້ນຈາກການຂ້າຄົນ. {GC 229.1}

## {GC 229.2}

ຄໍາສາບານທີ່ຈະກຳຈັດຄຳສອນນອກຮີດໃຫ້ໝົດກ້ຽງນັ້ນເກີດຂຶ້ນໃນວິຫານໃຫຍ່ ເຊິ່ງເປັນບ່ອນດຽວກັນທີເກືອບ 300 ປີຕໍ່ມາ ປະເທດຊາດທີ່ລືມພຣະເຈົ້າຜູ້ຊົງພຣະຊົນຢູ່ນັ້ນໄດ້ສະຖາປະນາເທບທິດາແຫ່ງການໃຊ້ເຫດຜົນຂຶ້ນ. ແລ້ວກໍມີການ(ຈັດ))ຕັ້ງຂະບວນ(ແຫ່))ຂຶ້ນອີກ ໂດຍບັນດາຕົວແທນຂອງປະເທດຝຣັ່ງເລີ່ມລົງມືເຮັດຕາມທີ່ໄດ້ສາບານໄວ້. “ມີການຈັດເວທີຂຶ້ນເປັນຊ່ວງໆ ໃນໄລຍະບໍ່ຫ່າງ ເພື່ອນຳຄຣິສຕຽນນິກາຍໂປຣແຕັສຕັງບາງຄົນມາເຜົາທັງເປັນ ໂດຍຈະຈູດຟືນທັນທີເມື່ອກະສັດມາເຖິງ ແລະ ຈະຢຸດເດີນຂະບວນເພື່ອເບິ່ງການປະຫານຊີວິດດ້ວຍໄຟ.”[^25] ລາຍລະອຽດຂອງການຖືກທໍລະມານເຊິ່ງຄົນເຫຼົ່ານັ້ນທີ່ເປັນພະຍານເພື່ອພຣະຄຣິສຕ້ອງທົນກໍໂຫດຮ້າຍເກີນໄປທີ່ຈະບັນລະຍາຍໄດ້, ເຖິງຢ່າງນັ້ນກໍຕາມ ຄົນທີ່ຕົກເປັນເຫຍື່ອກໍບໍ່ໄດ້ຫວັ່ນໄຫວ(ເລີຍ/ແຕ່ປະການໃດ))). ມີຄົນໜຶ່ງຕອບຫຼັງຈາກຖືກ(ຄະຍັ້ນຄະຍໍ/ຊັກຊວນ))ໃຫ້ປະຖິ້ມຄວາມເຊື່ອວ່າ: “ຂ້າພະເຈົ້າພຽງແຕ່ເຊື່ອໃນສິ່ງທີ່ພວກຜູ້ເຜີຍພຣະທຳ ແລະ ພວກອັກຄະສາວົກເຄີຍສອນເທົ່ານັ້ນ ເຊິ່ງເປັນສິ່ງດຽວທີ່ຜູ້ບໍຣິສຸດທັງໝົດໃນອະດີດເຄີຍເຊື່ອກັນ. ຄວາມເຊື່ອສັດທາ ແລະ ຄວາມໝັ້ນໃຈທີ່ຂ້າພະເຈົ້າມີໃນພຣະເຈົ້ານັ້ນສາມາດຕ້ານທານອໍານາດທັງໝົດຂອງນະຣົກໄດ້.”[^26] {GC 229.2}

[^25]: ໄວລີ, ເຫຼັ້ມ 13, ບົດ 21).

[^26]: ໂດບິນເຍ, *ປະຫວັດການປະຕິຮູບສາສະໜາໃນເອີຣົບໃນສະໄໝຂອງຄາວິນ*, ເຫຼັ້ມ 4, ບົດ 12.

## {GC 230.1}

ຄັ້ງແລ້ວຄັ້ງອີກທີ່(ຂະບວນເດີນ))ນັ້ນ ໄດ້ຢຸດຢູ່ບ່ອນທໍລະມານ(ຕ່າງໆ)))). ເມື່ອຂະບວນນັ້ນກັບໄປຮອດຈຸດເລີ່ມຕົ້ນທີ່ພຣະຣາຊວັງ, ຝູງຊົນກໍກະຈັດກະຈາຍໄປ, ສ່ວນກະສັດ ແລະ ພວກເຈົ້າໜ້າທີ່ຄຣິສຕະຈັກ ກໍກັບໄປດ້ວຍຄວາມພໍໃຈເປັນຢ່າງຍິ່ງ ກັບເຫດການຕ່າງໆທີ່ເກີດຂຶ້ນໃນວັນນັ້ນ, ຕ່າງສະແດງຄວາມຊົມຊື່ນຍິນດີວ່າ ວຽກງານທີ່ເລີ່ມຕົ້ນນັ້ນ ຈະສານຕໍ່ຈົນຄຳສອນນອກຮີດຖືກທຳລາຍຢ່າງໝົດສິ້ນ. {GC 230.1}

## {GC 230.2}

ຂ່າວປະເສີດແຫ່ງສັນຕິສຸກສັນຕິພາບທີ່ປະເທດຝຣັ່ງໄດ້ປະຕິເສດນັ້ນ ຖືກຖອນຮາກຖອນໂຄນຈົນສຳເລັດ ແລະ ຜົນທີ່ຕາມມາກໍຮ້າຍກາດຢ່າງແທ້ຈິງ. ໃນວັນທີ 21 ເດືອນມັງກອນປີ 1793, ເຊິ່ງນັບແຕ່ມື້ທີ່ປະເທດຝຣັ່ງອຸທິດຕົນຢ່າງເຕັມທີ່ ເພື່ອຂົ່ມເຫັງພວກນັກປະຕິຮູບ 258 ປີ, ມີການເດີນຂະບວນຕາມຖະໜົນຫົນທາງຂອງນະຄອນປາຣີອີກ ແຕ່ຈຸດປະສົງຂອງຂະບວນໃໝ່ນີ້ ແຕກຕ່າງກັບຂະບວນທຳອິດຢ່າງໃຫຍ່ຫຼວງ. “ນັບເປັນອີກເທື່ອໜຶ່ງທີ່ກະສັດເປັນບຸກຄົນສໍາຄັນທີ່ສຸດໃນງານ; ໃນເຫດການຫຼັງນັ້ນມີຄວາມວຸ້ນວາຍ ແລະ ການຮ້ອງສຽງດັງເໝືອນໃນຄັ້ງທຳອີດ ທີ່ຮຽກຮ້ອງໃຫ້ເພີ່ມຈຳນວນຜູ້ຄົນທີ່ຈະຖືກຈັບໄປປະຫານ; ມີການຈັດເວທີສີດຳຂຶ້ນເໝືອນໃນຍຸກກ່ອນ. ໃນວັນນັ້ນກໍຈົບລົງດ້ວຍການປະຫານຊີວິດຢ່າງໜ້າສະຫຍົດສະຫຍອງຄືເກົ່າ; ກະສັດ ຫຼຸຍສ໌ທີ 16 ສູ້ຮົບຕົບມືກັບນາຍຄຸກ ແຕ່ສຸດທ້າຍກໍຖືກລາກໄປຂຶ້ນຂຽງ ແລະ ຖືກກົດລົງໄປຈົນຂວານປະຫານສັບລົງມາ ແລະ ຫົວຂອງເພິ່ນກິ້ງຕົກຢູ່ເທິງເວທີ.”[^27] ໃນຄາວນັ້ນບໍ່ແມ່ນກະສັດຜູ້ດຽວທີ່ຕົກເປັນເຫຍື່ອ, ແຕ່ໃນບ່ອນດຽວກັນມີ 2,800 ຄົນເສຍຊີວິດຍ້ອນມີດປະຫານ ໃນຍຸກທີ່ຄວາມເປັນຕາຢ້ານຄອງເມືອງ ອັນເປັນສະໄໝທີ່(ມີ))ເລືອດຕົກຍາງອອກ. {GC 230.2}

[^27]: ໄວລີ, ເຫຼັ້ມ 13, ບົດ 21.

## {GC 230.3}

ຂະບວນການປະຕິຮູບສາສະໜາຄັ້ງໃຫຍ່ນັ້ນ ໄດ້ນຳສະເໜີພຣະຄຳພີທີ່ເປີດອອກໃຫ້ແກ່ຊາວໂລກ(ໄດ້ເຫັນ)) ທັງໄດ້ເປີດເຜີຍພຣະບັນຍັດຂອງພຣະເຈົ້າ ແລະ ສອນໃຫ້ປະຊາຊົນຮູ້ວ່າ ພຣະບັນຍັດນັ້ນຍັງ(ຄຸ້ມຄອງ claims))ຈິດສໍານຶກຜິດຊອບຂອງມະນຸດ. ຄວາມຮັກອັນບໍ່ມີຂອບເຂດຂອງພຣະເຈົ້າ ໄດ້ເປີດເຜີຍໃຫ້ມະນຸດເຫັນເຖິງກົດບັນຍັດ ແລະ ຫຼັກການຕ່າງໆຂອງສະຫວັນ. ພຣະເຈົ້າຊົງກ່າວວ່າ: “ຈົ່ງປະຕິບັດຕາມກົດບັນຍັດນັ້ນຢ່າງສັດຊື່ ເພາະການກະທຳເຊັ່ນນັ້ນ ຈະສະແດງໃຫ້ຊົນຊາດອື່ນເຫັນວ່າ ພວກເຈົ້າສະຫຼຽວສະຫຼາດພຽງໃດ. ເມື່ອເຂົາໄດ້ຍິນເຖິງກົດບັນຍັດເຫຼົ່ານີ້ແລ້ວ ເຂົາກໍຈະເວົ້າວ່າ ‘ຊົນຊາດທີ່ຍິ່ງໃຫຍ່ນີ້ຊ່າງມີປັນຍາ ແລະຄວາມຮອບຮູ້ແທ້ນໍ.’” (ພຣະບັນຍັດສອງ 4:6). ເມື່ອປະເທດຝຣັ່ງປະຕິເສດຂອງປະທານຈາກສະຫວັນ, ເປັນການຫວ່ານເມັດພືດ ເຊິ່ງງອກຂຶ້ນສູ່ຄວາມພິນາດ ແລະ ສະພາບທີ່ໄຮ້ກົດໝາຍ, ແລ້ວກໍເປັນໄປຕາມກົດຂອງເຫດ ແລະ ຜົນທີ່ຫຼີກລ້ຽງບໍ່ໄດ້ ຈົນນຳໄປສູ່ການປະຕິວັດຝຣັ່ງ ແລະ ສະໄໝທີ່ຄວາມໂຫດຫ້ຽມສະຫຍອງຂວັນຄອງເມືອງ (Reign of Terror). {GC 230.3}

## {GC 231.1}

ຫຼາຍປີກ່ອນທີ່ແຜ່ນປ້າຍຈະເປັນເຫດໃຫ້ເກີດການຂົ່ມເຫັງນັ້ນ ແຟໂຣຜູ້ຫ້າວຫັນນັ້ນ ຖືກຂັບໄລ່ອອກຈາກບ້ານເກີດເມືອງນອນຂອງຕົນ. ເພິ່ນໜີໄປຍັງປະເທດສວິສເຊີແລນ ແລະ ສະໜັບສະໜູນວຽກງານຂອງສວິງລີ ຈົນສາມາດຊ່ວຍຫັນກະແສສັງຄົມໃຫ້ເຫັນດີກັບຂະບວນການປະຕິຮູບ. ເພິ່ນໃຊ້ບັ້ນປາຍຊີວິດທີ່ນັ້ນ ແຕ່ຍັງມີອິດທິພົນຕໍ່ການປະຕິຮູບໃນປະເທດຝຣັ່ງຢູ່ຢ່າງຕໍ່ເນື່ອງ. ໃນຊ່ວງທໍາອິດຂອງການໜີໄພນັ້ນ ແຟໂຣໃຊ້ຄວາມພະຍາຍາມເປັນພິເສດ ເພື່ອເຜີຍແຜ່ຂ່າວປະເສີດຢູ່ໃນບ້ານເກີດເມືອງນອນຂອງເພິ່ນເອງ, ໂດຍເພິ່ນໃຊ້ເວລາຢ່າງຫຼວງຫຼາຍ ໃນການເທດສະໜາປະກາດໃຫ້(ແກ່))ບັນດາເພື່ອນຮ່ວມຊາດທີ່ຢູ່ໃກ້ຊາຍແດນ ແລະ ເຝົ້າສັງເກດຄວາມຂັດແຍ້ງລະຫວ່າງສອງຝ່າຍຢ່າງບໍ່ຮູ້ອິດຮູ້ເມື່ອຍ ທັງໃຫ້ຄຳແນະນຳ ແລະ ຄຳໜູນໃຈ. ຜູ້ໜີໄພຄົນອື່ນໆພ້ອມດ້ວຍແຟໂຣ ໄດ້ແປບົດຄວາມງານຂຽນຂອງນັກປະຕິຮູບຊາວເຢຍລະມັນເປັນພາສາຝຣັ່ງ ແລະ ມີການຕີພິມຢ່າງຫຼວງຫຼາຍພ້ອມກັບພຣະຄຳພີພາສາຝຣັ່ງ. ມີນັກຂາຍປື້ມນຳງານຂຽນເຫຼົ່ານີ້ໄປຂາຍຢ່າງກວ້າງຂວາງທົ່ວປະເທດຝຣັ່ງ. ພວກຜູ້ຂາຍປື້ມຮັບຊື້ໃນລາຄາຖືກ ແລະ ກຳໄລທີ່ໄດ້ຮັບຈາກການຂາຍນັ້ນ ຊ່ວຍໃຫ້ພວກເຂົາສາມາດດຳເນີນການຢ່າງຕໍ່ເນື່ອງ. {GC 231.1}

## {GC 231.2}

ແຟໂຣເລີ່ມເຮັດວຽກຢູ່ປະເທດສວິສເຊີແລນ ໃນຖານະນາຍຄູຜູ້ຍາກຈົນຄົນໜຶ່ງ. ເພິ່ນໄປອາໄສຢູ່ທີ່ໂບດທີ່ຫ່າງໄກສອກຫຼີກແຫ່ງໜຶ່ງ ແລະ ອຸທິດຕົນໃນການສິດສອນເດັກນ້ອຍ. ນອກຈາກສາຂາວິຊາຄວາມຮູ້ທົ່ວໄປແລ້ວ, ເພິ່ນຍັງໄດ້ແນະນໍາຄວາມຈິງຂອງພຣະຄໍາພີຢ່າງລະມັດລະວັງ ໂດຍຫວັງວ່າຈະສາມາດເຂົ້າເຖິງບັນດາຜູ້ປົກຄອງໄດ້ ຜ່ານພວກເດັກນ້ອຍເຫຼົ່ານັ້ນ. ມີບາງຄົນຮັບເຊື່ອ ແຕ່ພວກບາດຫຼວງອອກມາ(ຫ້າມ//ເພື່ອລະງັບ//ເພື່ອຢຸດຢັ້ງ))ວຽກງານດັ່ງກ່າວ ແລະ ຊາວຊົນນະບົດທີ່ງົມງວາຍ ຖືກປຸກປັ່ນໃຫ້ຕໍ່ຕ້ານການສອນຂອງແຟໂຣ. ບາດຫຼວງຍຸຍົງວ່າ, “ນັ້ນບໍ່ແມ່ນຂ່າວປະເສີດຂອງພຣະຄຣິສດອກ, ເພາະວ່າການປະກາດນັ້ນ ບໍ່ໄດ້ນໍາມາເຊິ່ງຄວາມສະຫງົບສຸກ ແຕ່ເປັນເຫດໃຫ້ເກີດສົງຄາມຕ່າງຫາກ.”[^28] ແຕ່ເຊັ່ນດຽວກັບພວກສາວົກລຸ້ນທໍາອິດ ເມື່ອເພິ່ນຖືກຂົ່ມເຫງຢູ່ໃນເມືອງໜຶ່ງ ເພິ່ນກໍໜີໄປອີກເມືອງໜຶ່ງ. ເພິ່ນຍ່າງຈາກໝູ່ບ້ານໜຶ່ງໄປສູ່ອີກບ້ານໜຶ່ງ ແລະ ຈາກເມືອງໜຶ່ງຕໍ່ໄປເມືອງໃໝ່ ໂດຍຕ້ອງທົນຕໍ່ຄວາມອຶດຫິວ, ຄວາມໜາວເຢັນ ແລະ ຄວາມອິດເມື່ອຍອ່ອນແຮງ ທັງຕ້ອງສ່ຽງຊີວິດໃນທຸກແຫ່ງຫົນ. ເພິ່ນປະກາດຢູ່ໃນຕະຫຼາດ, ໃນໂບດ ແລະ ບາງຄັ້ງກໍໄດ້ເທດສະໜາຈາກທຳມາດ(ຂອງ/ໃນ)(ໂບດ/)ວິຫານໃຫຍ່. ບາງຄັ້ງເພິ່ນພົບວ່າໃນໂບດບໍ່ມີຄົນຟັງ; ບາງຄັ້ງມີສຽງຮ້ອງເຍາະເຍີ້ຍດັງຂຶ້ນມາຂັດຈັງຫວະການເທດສະໜາ ແລ້ວເພິ່ນກໍຖືກດຶງລົງມາຈາກທຳມາດຢ່າງຮຸນແຮງ. ເພິ່ນຖືກພວກນັກເລັງອັນຕະພານຕີເກືອບຕາຍບໍ່ແມ່ນເທື່ອຍດຽວ. ແຕ່ເພິ່ນຍັງມຸ່ງໝັ້ນບາກບັ່ນໄປຂ້າງໜ້າ. ເຖິງແມ່ນວ່າຈະຖືກປະຕິເສດຢູ່ເລື່ອຍໆ ແຕ່ເພິ່ນໂຈມຕີຄືນດ້ວຍຄວາມພາກພຽນທີ່ບໍ່ຮູ້ອິດຮູ້ເມື່ອຍ ຈົນເພິ່ນໄດ້ເຫັນຫຼາຍບ້ານຫຼາຍເມືອງ ເຊິ່ງເຄີຍເປັນທີ່ໝັ້ນຂອງລະບອບສັນຕະປາປາ ກັບເປີດປະຕູຮັບເອົາຂ່າວປະເສີດ. (ໝູ່ບ້ານຂອງໂບດນ້ອຍໆ The little perish))) ທີ່ເພິ່ນເລີ່ມເຮັດວຽກນັ້ນ ໄດ້ຮັບເຊື່ອໃນຄຳສອນຂອງຂະບວນການປະຕິຮູບ. ເມືອງໂມຣັດ (Morat) ແລະ ເມືອງນິວຊາແຕວ (Neuchatel) ປະກາດຍົກເລີກການຖືປະຕິບັດຕາມພິທີກໍາຂອງຄຣິສຕະຈັກໂຣມ ແລະ ໄດ້ເອົາຮູບເຄົາລົບຕ່າງໆອອກຈາກໂບດທັງຫຼາຍຂອງພວກເຂົາ. {GC 231.2}

[^28]: ໄວລີ, ເຫຼັ້ມ14, ບົດ 3

## {GC 232.1}

ແຟໂຣປາຖະໜາມາດົນນານ ທີ່ຈະປັກທຸງແຫ່ງນິກາຍໂປຣແຕັສຕັງຢູ່ໃນນະຄອນເຈນີວາ (Geneva). ຖ້າຫາກສາມາດຊະນະເມືອງນີ້ໄດ້ ມັນກໍຈະເປັນສູນກາງການປະຕິຮູບໃນປະເທດຝຣັ່ງ, ໃນສວິສເຊີແລນ ແລະ ໃນອິຕາລີ. ດ້ວຍວັດຖຸປະສົງດັ່ງກ່າວ, ເພິ່ນໄດ້ສືບຕໍ່ເຮັດວຽກຈົນຫຼາຍເມືອງ ແລະ ຫຼາຍບ້ານທີ່ຢູ່ບໍລິເວນແວດລ້ອມນະຄອນເຈນີວາໄດ້ຮັບເຊື່ອ. (ແລ້ວ))ພ້ອມດ້ວຍເພື່ອນຮ່ວມງານຄົນໜຶ່ງເພິ່ນກໍເຂົ້າໄປໃນນະຄອນເຈນີວາ, ແຕ່ໄດ້ຮັບອະນຸຍາດໃຫ້ເທດສະໜາພຽງສອງເທື່ອ. ພວກບາດຫຼວງພະຍາຍາມຂໍໃຫ້ອຳນາດການປົກຄອງ ຕັດສິນລົງໂທດແຟໂຣ ແຕ່ກໍໄຮ້ປະໂຫຍດ, ພວກເຂົາຈຶ່ງເອີ້ນເພິ່ນໃຫ້ໄປລາຍງານຕົວຕໍ່ສະພາຄຣິສຕະຈັກ ໂດຍທີ່ພວກເຂົາເຊື່ອງອາວຸດຢູ່ກ້ອງເສື້ອ ເພາະໝາຍເອົາຊີວິດຂອງເພິ່ນ. ຂ້າງນອກຫໍປະຊຸມມີຝູງຊົນທີ່ໂກດຮ້າຍຖືໄມ້ກະບອງ ແລະ ດາບ, ຄົນເຫຼົ່ານີ້ເຕົ້າໂຮມກັນເພື່ອຂ້າເພິ່ນໃຫ້ຕາຍ ຖ້າຫາກເພິ່ນໜີອອກຈາກສະພາໄດ້ສຳເລັດ. ເຖິງຢ່າງໃດກໍຕາມ, ອຳນາດການປົກຄອງ ພ້ອມດ້ວຍກໍາລັງຖືອາວຸດ ໄດ້ຊ່ວຍຊີວິດຂອງເພິ່ນໄວ້. ໃນຕອນເຊົ້າຂອງມື້ຖັດມາ ເພິ່ນກັບເພື່ອນຮ່ວມງານ ຖືກນຳພາໃຫ້ຂ້າມທະເລສາບໄປຍັງບ່ອນປອດໄພ. ຄວາມພະຍາຍາມເທື່ອທໍາອິດຂອງເພິ່ນ ໃນການປະກາດຂ່າວປະເສີດຢູ່ນະຄອນເຈນີວາ ຈຶ່ງສິ້ນສຸດລົງຢ່າງນີ້ແຫຼະ. {GC 232.1}

## {GC 232.2}

ສໍາລັບຄວາມພະຍາຍາມຄັ້ງຕໍ່ໄປ ມີການເລືອກສົ່ງຄົນໄປທີ່ມີຖານະຕ່ຳຕ້ອຍກວ່າແຟໂຣ ຄືຊາຍໜຸ່ມຄົນໜຶ່ງທີ່ເບິ່ງພາຍນອກທຳມະດາໆ ຈົນແມ່ນແຕ່ຄົນທີ່ຖືວ່າເປັນມິດກັບຂະບວນການປະຕິຮູບ ກໍຍັງປະຕິບັດຕໍ່ລາວຢ່າງເຢັນຊາ. ມີຄົນຖາມວ່າ ທ້າວໜຸ່ມຜູ້ນີ້ຈະສາມາດເຮັດຫຍັງໄດ້ ໃນເມື່ອແຟໂຣເອງຖືກປະຕິເສດ? ຄົນທີ່ບໍ່ກ້າຫານ ແລະ ຂາດປະສົບການຈະທົນຕໍ່ການກົດຂີ່ຂົ່ມເຫັງໄດ້ແນວໃດ? ເພາະເປັນດັ່ງລົມພະຍຸທີ່ຮ້າຍແຮງ ເຊິ່ງໄດ້ຂັບໄລ່ຄົນທີ່ເຂັ້ມແຂງ ແລະ ກ້າຫານທີ່ສຸດໃຫ້ໜີໄປ. ອົງພຣະຜູ້ເປັນເຈົ້າຊົງກ່າວວ່າ “ເຈົ້າຈະພົບຄວາມສຳເລັດ ບໍ່ແມ່ນໂດຍກຳລັງທາງທະຫານ ຫຼື ໂດຍກຳລັງຂອງເຈົ້າເອງ ແຕ່ໂດຍພຣະວິນຍານຂອງເຮົາ.” (ເຊຊາເລັຍ 4:6). “ພຣະເຈົ້າ…ໄດ້ຊົງເລືອກເອົາສິ່ງທີ່ມະນຸດຖືວ່າອ່ອນກຳລັງ ເພື່ອໃຫ້ຄົນທີ່ມີກຳລັງຖືກອັບອາຍ.” “ເພາະສິ່ງທີ່ເບິ່ງຄືວ່າ ເປັນຄວາມໂງ່ຂອງພຣະເຈົ້າ ກໍຍັງສະຫຼາດກວ່າປັນຍາຂອງມະນຸດ ແລະ ສິ່ງທີ່ເບິ່ງຄືວ່າ ເປັນຄວາມອ່ອນແຮງຂອງພຣະເຈົ້າ ກໍຍັງແຂງແຮງກວ່າກຳລັງຂອງມະນຸດ.” (1 ໂກຣິນໂທ 1:27, 25). {GC 232.2}

## {GC 232.3}

ທ້າວໂຟມົງ (Froment) ເລີ່ມຕົ້ນການເຮັດວຽກໃນຖານະນາຍຄູ. ຄວາມຈິງທີ່ເພິ່ນສອນຢູ່ໂຮງຮຽນ ເດັກນ້ອຍກັບໄປເວົ້າຢູ່ເຮືອນ. ໃນບໍ່ດົນພໍ່ແມ່ພາກັນມາຟັງລາວອະທິບາຍພຣະຄຳພີ ຈົນຫ້ອງຮຽນເຕັມໄປດ້ວຍຜູ້ຟັງທີ່ເອົາໃຈໃສ່. ມີການແຈກຢາຍພຣະຄໍາພີໃໝ່ ແລະ ບົດຄວາມສັ້ນໆຢ່າງກວ້າງຂວາງ; ສິ່ງເຫຼົ່ານີ້ສາມາດເຂົ້າເຖິງຫຼາຍຄົນທີ່ບໍ່ກ້າມາຟັງຄໍາສອນໃໝ່ໂດຍກົງ. ຕໍ່ມາຄົນນີ້ກໍຕ້ອງໜີເໝືອນກັນ; ແຕ່ເມັດພືດແຫ່ງຄວາມຈິງທີ່ລາວສອນນັ້ນ ກຳລັງງອກຂຶ້ນຢູ່ໃນໃຈຂອງປະຊາຊົນ. ຂະບວນການປະຕິຮູບໄດ້ຖືກປູກຝັງໄວ້ ແລະ ມັນສືບຕໍ່(ເສີມສ້າງ\\ງອກເງີຍ)) ແລະ ຂະຫຍາຍອອກໄປ. ພວກນັກເທດສະໜາກໍກັບໄປເຄື່ອນໄຫວເຮັດວຽກ ຈົນໃນທີ່ສຸດ(ມີການ established))ນະມັດສະການຕາມແບບຂອງໂປຣແຕັສຕັງໃນນະຄອນເຈນີວາ. {GC 232.3}

## {GC 233.1}

ຫຼັງຈາກທີ່ປະສົບກັບເຫດການຫຼາຍຢ່າງ ໃນລະຫວ່າງການເດີນທາງໄປບ່ອນຕ່າງໆ ຄາວິນກໍເຂົ້າປະຕູເມືອງເຈນີວາ, ແຕ່ກ່ອນທີ່ເພິ່ນຈະມາເຖິງ ນະຄອນດັ່ງກ່າວໄດ້ປະກາດເຂົ້າຂ້າງຂະບວນການປະຕິຮູບແລ້ວ. ສ່ວນສາເຫດທີ່ເພິ່ນໄປນັ້ນກໍເປັນດັງນີ້: ໃນຄາວນັ້ນເພິ່ນພວມກັບມາຈາກການຢ້ຽມຢາມບ້ານເກີດເປັນຄັ້ງສຸດທ້າຍ ມຸ່ງໜ້າໄປເມືອງບາເຊັນ ແຕ່ປາກົດວ່າກອງທັບຂອງຈັກກະພັດຊານສ໌ທີ 5 ປິດທາງຢູ່, ຄາວິນຈຶ່ງຕ້ອງເດີນທາງອ້ອມໂດຍຜ່ານນະຄອນເຈນີວາ. {GC 233.1}

## {GC 233.2}

ແຟໂຣເຫັນວ່າການທີ່ຄາວິນມາແວ່ຜ່ານນັ້ນ ເປັນການຊົງນຳຂອງພຣະເຈົ້າ. ເຖິງແມ່ນວ່າຊາວນະຄອນເຈນີວາໄດ້ຮັບເຊື່ອຕາມຄຳສອນຝ່າຍການປະຕິຮູບ ແຕ່ກໍຍັງມີວຽກງານທີ່ຕ້ອງເຮັດຢ່າງຫຼວງຫຼາຍ, ເພາະຄົນເຮົາບໍ່ໄດ້ກັບໃຈມາຫາພຣະເຈົ້າເປັນ(ຊຸມຊົນ/ເປັນໝູ່ຄະນະ) ແຕ່ຕ້ອງກັບໃຈເປັນລາຍບຸກຄົນຕ່າງຫາກ; ຫົວໃຈຕ້ອງໄດ້ຮັບການຟື້ນຟູ ແລະ ຈິດສຳນຶກຜິດຊອບຕ້ອງຖືກປຸກໃຫ້ຕື່ນຂຶ້ນ ໂດຍຣິດອຳນາດຂອງພຣະວິນຍານບໍຣິສຸດ ບໍ່ແມ່ນໂດຍຄຳສັ່ງຂອງປະຊຸມສະພາ. ເຖິງແມ່ນວ່າຊາວນະຄອນເຈນີວາ ໄດ້ປະຖິ້ມການປົກຄອງຂອງຄຣິສຕະຈັກໂຣມ, ແຕ່ພວກເຂົາບໍ່ຄ່ອຍພ້ອມທີ່ຈະປະຖິ້ມຄວາມຊົ່ວ ທີ່ຈະເລີນຂຶ້ນພາຍໃຕ້ອຳນາດຂອງຄຣິສຕະຈັກດັ່ງກ່າວ. ມັນບໍ່ແມ່ນວຽກງານທີ່ເບົາບາງເລີຍ ທີ່ຈະສະຖາປະນາຫຼັກທໍາອັນບໍຣິສຸດແຫ່ງຂ່າວປະເສີດຢູ່ທີ່ນັ້ນ ແລະ ກຽມຊາວນະຄອນໃຫ້ມີຄວາມເໝາະສົມສຳລັບໜ້າທີ່ ເຊິ່ງພວກເຂົາເຫັນວ່າພຣະເຈົ້າຊົງຮຽກເອີ້ນໃຫ້ປະຕິບັດ. {GC 233.2}

## {GC 233.3}

ແຟໂຣໝັ້ນໃຈວ່າ ຄາວິນເປັນຄົນທີ່ສາມາດຮ່ວມມືກັບຕົນ ໃນວຽກງານນີ້ໄດ້. ແຟໂຣຂໍຮ້ອງຄາວິນຜູ້ເປັນນັກປະກາດທີ່ໜຸ່ມແນ່ນ ໂດຍໃຫ້ຄຳນຶງເຖິງພຣະນາມຂອງພຣະເຈົ້າວ່າ ໃຫ້ເພິ່ນຢູ່ເຮັດວຽກທີ່ນັ້ນຕໍ່. ຄາວິນຕື່ນຕົກໃຈ (ผงะหงาย/ชะงักงัน))(drew back in alarm). ເພິ່ນເປັນຄົນຂີ້ອາຍ ແລະ ຮັກສັນຕິພາບ ຈຶ່ງບໍ່ຢາກຕິດຕໍ່ກັບຊາວນະຄອນເຈນີວາທີ່ໜ້າດ້ານ, ເປັນຕົວຂອງຕົວເອງ ແລະ ມີອາລົມຮຸນແຮງ. ຄວາມອ່ອນແອດ້ານສຸຂະພາບ ບວກກັບນິໄສທີ່ມັກຮຽນ ເຮັດໃຫ້ເພິ່ນຊອກຫາຊີວິດທີ່ສັນໂດດ. ຄາວິນເຊື່ອວ່າ ເພິ່ນສາມາດຊ່ວຍຂະບວນການປະຕິຮູບໄດ້ດີທີ່ສຸດດ້ວຍການຂຽນ, ເພິ່ນຈຶ່ງຕ້ອງການບ່ອນງຽບ ເພື່ອສຶກສາຄົ້ນຄວ້າ ໂດຍ ເພິ່ນຈະສັ່ງສອນ ແລະ ເສີມສ້າງຄຣິສຕະຈັກທັງຫຼາຍຜ່ານສິ່ງຕີພິມ. ແຕ່ຄາວິນຟັງຄຳເຕືອນຂອງແຟໂຣ ເໝືອນເປັນການຮຽກເອີ້ນຈາກສະຫວັນ ຈຶ່ງບໍ່ກ້າປະຕິເສດ. ເພິ່ນຮູ້ສຶກວ່າ, “ພຣະຫັດຂອງພຣະເຈົ້າໄດ້ຢື້ລົງມາຈາກສະຫວັນ ແລ້ວຈັບເພິ່ນແບບດິ້ນບໍ່ຫຼຸດ ແລະ ວາງເພິ່ນໄວ້ໃນບ່ອນທີ່ເພິ່ນພະຍາຍາມໜີຈາກໄປ.”[^29] {GC 233.3}

[^29]: ໂດບິນເຍ, *ປະຫວັດການປະຕິຮູບສາສະໜາໃນເອີຣົບໃນສະໄໝຂອງຄາວິນ*, ເຫຼັ້ມ9, ບົດ17.

## {GC 234.1}

ໃນເວລານັ້ນ ການເຜີຍແຜ່ຫຼັກໂປຣແຕັສຕັງ ປະສົບກັບໄພອັນຕະລາຍຢູ່ທຸກດ້ານ. ສັນຕະປາປາປະກາດຄຳສາບແຊ່ງ ໃຫ້ຊາວນະຄອນເຈນີວາຕົກນະຣົກ ແລະ ມີຫຼາຍປະເທດທີ່ເຮືອງອຳນາດຂົ່ມຂູ່ວ່າຈະທໍາລາຍນະຄອນ. ເປັນໄປໄດ້ຢ່າງໃດ ທີ່ນະຄອນນ້ອຍແຫ່ງນີ້ ຈະສາມາດຕ້ານທານຄຣິສຕະຈັກມະຫາອຳນາດ ທີ່ເຄຍບັງຄັບໃຫ້ກະສັດ ແລະ ຈັກກະພັດຍອມຈໍານົນໄປໄດ້? ມັນຈະຢືນຢັດຕໍ່ສູ້ກອງທັບຂອງບັນດາຜູ້ມີໄຊຊະນະ ອັນຍິ່ງໃຫຍ່ຂອງໂລກ ໄດ້ແນວໃດ? {GC 234.1}

## {GC 234.2}

ນິກາຍໂປຣແຕັສຕັງຖືກຂົ່ມຂູ່ ໂດຍສັດຕູທີ່ຮ້າຍກາດ ຕະຫຼອດທົ່ວເອີຣົບ. ບັນດາໄຊຊະນະໃນຊ່ວງທໍາອິດຂອງຂະບວນການປະຕິຮູບ ໄດ້ຜ່ານໄປແລ້ວ, ບັດນີ້ ຄຣິສຕະຈັກໂຣມຈຶ່ງຮວບຮວມກໍາລັງໃໝ່ ໂດຍຫວັງວ່າຈະສາມາດທໍາລາຍຝ່າຍປະຕິຮູບໄດ້ສຳເລັດ. ໃນຊ່ວງນີ້ແຫຼະມີການກໍ່ຕັ້ງຄະນະສົງເຢຊຸອິດ (Jesuits) ຂຶ້ນ ອັນເປັນຄະນະສົງ ເຊິ່ງປະກອບດ້ວຍນັກຕໍ່ສູ້ທີ່ໂຫດຮ້າຍທີ່ສຸດ, ມີອຳນາດທີ່ສຸດ ແລະ ບໍ່ເຫັນແກ່ສິນທຳຫຼາຍທີ່ສຸດຂອງລະບອບສັນຕະປາປາ. ພວກເຂົາ(ຕັດຍາດມິດ)) ແລະ ປະລະຝ່າຍໂລກ ທັງດັບຄວາມອີ່ຕົນສົງສານອັນເປັນທຳມະຊາດຂອງມະນຸດ ຮວມເຖິງອຸດຫູບໍ່ຟັງເຫດຜົນ ແລະ ບໍ່ໃສ່ໃຈຕໍ່ສຽງຈິດສຳນຶກຜິດຊອບເລີຍ; ພວກເຂົາຮັບຮູ້ແຕ່ກົດດຽວ ຄືກົດແຫ່ງຄະນະສົງຂອງພວກເຂົາ ແລະ ມີຄວາມຜູກພັນ(ແຕ່/ຢູ່)(ສາຍ/ອັນ/ຢ່າງ)ດຽວ ຄືຄະນະສົງນັ້ນເອງ ທັງບໍ່ຮັບໜ້າທີ່ອື່ນ ນອກເໜືອຈາກການຂະຫຍາຍອຳນາດຂອງຄະນະສົງນັ້ນ. ຂ່າວປະເສີດຂອງພຣະຄຣິສ ໄດ້ເສີມກຳລັງໃຫ້ຜູ້ທີ່ຮັບເຊື່ອ ສາມາດປະເຊີນກັບອັນຕະລາຍ ແລະ ອົດທົນຕໍ່ຄວາມທຸກທໍລະມານ ໂດຍບໍ່ທໍ້ຖອຍຕໍ່ຄວາມໜາວເຢັນ, ຄວາມຫິວໂຫຍ ການເຮັດວຽກນັກ ແລະ ຄວາມທຸກຍາກລຳບາກ ເພື່ອຍົກຊູທຸງແຫ່ງຄວາມຈິງໄວ້ສູງ ເຖິງແມ່ນຕ້ອງປະເຊີນໜ້າກັບເຄື່ອງທໍລະມານ, ຄຸກມືດ ແລະ ຫຼັກປະຫານກໍຕາມ. ເພື່ອຕໍ່ສູ້ກັບ(ພະລັງ))ຄຣິສຕຽນເຫຼົ່ານີ້, ຄະນະເຢຊຸອິດປຸກປັ່ນ ໃຫ້ນັກບວດໃນຄະນະ ມີຄວາມຄັ່ງໄຄ້ຫຼົງໄຫຼ ຈົນສາມາດອົດທົນຕໍ່ໄພອັນຕະລາຍເໝືອນກັນ ແລະ ຕໍ່ຕ້ານຣິດອໍານາດແຫ່ງຄວາມຈິງ ດ້ວຍອາວຸດທັງມວນທີ່ໃຊ້ໃນການຫຼອກລວງ. ບໍ່ມີອາດຊະຍາກໍາທີ່ຮ້າຍແຮງເກີນໄປສໍາລັບພວກເຂົາທີ່ຈະລົງມື, ບໍ່ມີການ(ປອມຕົວ/ຫຼອກລວງ))ທີ່ຕ່ຳຊ້າເກີນໄປທີ່ຈະເຜີຍແຜ່ ແລະ ບໍ່ມີການປອມຕົວທີ່ຍາກເກີນໄປສຳລັບພວກເຂົາ. ນັກບວດຄະນະເຢຊຸອິດໄດ້ປະຕິຍານຕົນວ່າ ຈະຢູ່ຢ່າງຍາກຈົນ ແລະ ຈະບໍ່ມັກໃຫຍ່ໃຝ່ສູງຢູ່ຕະຫຼອດຊີວິດ, ແຕ່ໃນຂະນະດຽວກັນ ກໍສຶກສາມຸ່ງໝາຍໃນການສະແຫວງຫາຊັບສິນ ແລະ ອຳນາດ ເພື່ອອຸທິດຕົນຕໍ່ການໂຄ່ນ(ລົ້ມ))ນິກາຍໂປຣແຕັສຕັງ ແລະ ການເສີມສ້າງລະບອບສັນຕະປາປາໃຫ້ມີອຳນາດສູງສຸດ. {GC 234.2}

## {GC 235.1}

ເມື່ອປາກົດຕົວໃນຖານະນັກບວດປະຈຳຄະນະສົງ, ພວກເຂົານຸ່ງເຄື່ອງຂອງນັກບວດ ແລະ ໄປຢ້ຽມຢາມຄົນໃນຄຸກ ແລະ ໂຮງໝໍ, ທັງບົວລະບັດຮັບໃຊ້ຄົນປ່ວຍໂຊ ແລະ ຄົນຍາກຈົນ ໂດຍອ້າງວ່າຕົນໄດ້ລະທາງໂລກແລ້ວ ແລະ ໄດ້ຮັບເອົາພຣະນາມຂອງພຣະເຢຊູ ຜູ້ກະທຳຄວາມດີໃນບ່ອນຕ່າງໆ ທີ່ພຣະອົງສະເດັດໄປນັ້ນ. ແຕ່ບ່ອຍຄັ້ງ ພາຍນອກທີ່ເບິ່ງຄືສະອາດບໍຣິສຸດນັ້ນ ໄດ້ເຊື່ອງຊ່ອນເຈດຕະນາທີ່ຈະເຮັດຜິດກົດໝາຍ ແລະ ຂ້າຄົນ. ຄະນະສົງເຢຊຸອິດຖືຫຼັກການອັນໜຶ່ງໄວ້ເປັນຄະຕິພົດປະຈຳຄະນະ ຄື(ການບັນລຸເປົ້າໝາຍສຳຄັນກວ່າວິທີການ the end justifies the means))). ໂດຍຄະຕິພົດດັ່ງກ່າວ ພວກເຂົາຖືວ່າການຕົວະ, ການລັກ, ການໃຫ້ການເທັດໃນສານ ແລະ ການລອບຂ້າ ບໍ່ພຽງແຕ່ເປັນສິ່ງທີ່ໃຫ້ອະໄພກັນໄດ້ເທົ່ານັ້ນ ແຕ່ເປັນສິ່ງທີ່ໜ້າຍ້ອງຍໍ ຖ້າຫາກວ່າຊ່ວຍສົ່ງເສີມຜົນປະໂຫຍດໃຫ້ຄຣິສຕະຈັກໂຣມ. ພວກເຢຊຸອິດປິດບັງທາດແທ້ຂອງຕົນເອງດ້ວຍຫຼາຍວິທີ ຈົນສາມາດເຂົ້າໄປເຮັດວຽກໃນກະຊວງຕ່າງໆ ແລະ ຂຶ້ນເປັນທີ່ປຶກສາຂອງກະສັດຫຼາຍອົງ ທັງມີບົດບາດສຳຄັນໃນການອອກນະໂຍບາຍຂອງປະເທດຕ່າງໆ. ພວກເຂົາຍອມເປັນຜູ້ຮັບໃຊ້ ເພື່ອເປັນສາຍສືບລ້ວງຄວາມລັບຂອງເຈົ້ານາຍ. ນັກບວດເຢຊຸອິດໄດ້ກໍ່ຕັ້ງວິທະຍາໄລຫຼາຍແຫ່ງຂຶ້ນສໍາລັບລູກຫຼານເຊື້ອເຈົ້າ ແລະ ພວກຂຸນນາງ, ນອກຈາກນັ້ນ ກໍໄດ້ສ້າງໂຮງຮຽນສໍາລັບປະຊາຊົນທົ່ວໄປ; ລູກຫຼານສະມາຊິກນິກາຍໂປຣແຕັສຕັງ ຈຶ່ງຖືກດຶງດູດໃຫ້ປະຕິບັດຕາມພິທີກຳຂອງລະບອບສັນຕະປາປາ. ມີການຈັດການນະມັດສະການຢ່າງຫຼູຫຼາອະລັງການ ຕາມແບບຂອງຄຣິສຕະຈັກໂຣມ ເພື່ອໃຫ້ນັກຮຽນນັກສຶກສາມືນງົງ ແລະ ຫຼົງຕາມ; ສະນັ້ນເສລີພາບທີ່ຄົນລຸ້ນພໍ່ຍອມເຮັດວຽກໜັກ ແລະ ເສຍເລືອດເພື່ອໄດ້ມາ ກໍຖືກຄົນລຸ້ນລູກທໍລະຍົດຫັກຫຼັງ. ຄະນະເຢຊຸອິດໄດ້ແຜ່ລາມໄປທົ່ວເອີຣົບຢ່າງໄວວາ ແລະ ບໍ່ວ່າພວກເຂົາຈະໄປບ່ອນໃດກໍຕາມ, ກໍມີການຟື້ນຟູລະບອບສັນຕະປາປາຂຶ້ນທີ່ນັ້ນ. {GC 235.1}

## {GC 235.2}

ເພື່ອໃຫ້ຄະນະສົງດັ່ງກ່າວມີອໍານາດຫຼາຍຂຶ້ນ, ສັນຕະປາປາໄດ້ອອກດຳລັດ ເພື່ອສະຖາປະນາສານຄະດີນອກຮີດ. ເຖິງແມ່ນວ່າມັນເປັນທີ່ກຽດຊັງທົ່ວໄປ ແມ່ນແຕ່ໃນປະເທດກາໂຕລິກ, ແຕ່ສານທີ່ໜ້າຢ້ານນີ້ ຖືກຈັດຕັ້ງຂຶ້ນອີກ ໂດຍຜູ້ນຳປະເທດທັງຫຼາຍໃນລະບອບສັນຕະປາປາ; ຄວາມໂຫດຮ້າຍທາລຸນທີ່ເກີດຂຶ້ນໃນຄຸກລັບຂອງມັນຄັ້ງແລ້ວຄັ້ງອີກນັ້ນ ຮ້າຍແຮງເກີນທີ່ຈະເປີດເຜີຍໄດ້. ໃນຫຼາຍປະເທດ, ຫົວກະທິຂອງຊາດນັບຫຼາຍພັນຄົນ ຖືກສານຄະດີນອກຮີດຕັດສິນລົງໂທດ; ມີທັງຄົນບໍຣິສຸດ ແລະ ມີກຽດທີ່ສຸດ, ປັນຍາຊົນ ແລະ ຄົນທີ່ສຶກສາຮ່ຳຮຽນສູງທີ່ສຸດ, ຄົນຖືສິນທຳ ແລະ ອາຈານປະຈຳໂບດທີ່ອຸທິດຕົນເພື່ອການຮັບໃຊ້, ປະຊາຊົນທີ່ດຸໝັ່ນ ແລະ ຮັກຊາດ, ນັກວິຊາການທີ່ສະຫຼາດຫຼັກແຫຼມ, ຊ່າງຝີໄມ້ລາຍມື, ຄົນເຫຼົ່ານີ້ໄດ້ຖືກຂ້າຕາຍ ຫຼື ຕ້ອງຫຼົບໜີໄປຍັງດິນແດນອື່ນ. {GC 235.2}

## {GC 235.3}

ນັ້ນແຫຼະແມ່ນວິທີການທີ່ຄຣິສຕະຈັກໂຣມນຳມາໃຊ້ ເພື່ອດັບແສງແຫ່ງການປະຕິຮູບ, ດຶງຄວາມສົນໃຈຂອງຜູ້ຄົນອອກຈາກພຣະຄຳພີ ແລະ ຟື້ນຟູຄວາມໂງ່ຈ້າ ແລະ ຄວາມງົມງວາຍຂອງສະໄໝຍຸກມືດ. ແຕ່ພາຍໃຕ້ການອວຍພອນຂອງພຣະເຈົ້າ ແລະ ວຽກງານຂອງຜູ້ມີຈິດໃຈສູງສົ່ງ ທີ່ພຣະອົງຊົງນຳໃຫ້ເຮັດວຽກຕໍ່ຈາກລູເທີນັ້ນ, ຄຳສອນຂອງໂປຣແຕັສຕັງບໍ່ໄດ້ຖືກ(ໂຄ່ນລົ້ມ)). ກຳລັງ(ຂອງ))ຝ່າຍປະຕິຮູບນັ້ນບໍ່ໄດ້ມາຈາກອາວຸດຂອງກະສັດ. ປະເທດທີ່ນ້ອຍທີ່ສຸດ, ຕ່ຳຕ້ອຍທີ່ສຸດ ແລະ ມີອໍານາດໜ້ອຍທີ່ສຸດໄດ້ກາຍເປັນທີ່ໝັ້ນຂອງ(ພວກ)))))))))))))))ໂປຣແຕັສຕັງ. ຕົວຢ່າງຄື ນະຄອນເຈນີວາ ອັນເປັນເມືອງເລັກນ້ອຍ ຢູ່ທ່າມກາງສັດຕູທີ່ຍິ່ງໃຫຍ່ຜູ້ວາງແຜນທໍາລາຍມັນ; ປະເທດຮໍແລນ ທີ່ຢູ່ແຄມຊາຍທະເລທາງເໜືອ ທີ່ຕ້ອງຕໍ່ສູ້ກັບການໂຈມຕີຂອງ(ປະເທດ))ສະເປນ(ຜູ້))ຜະເດັດການ)))) ແລະ ເປັນອານາຈັກທີ່ຍິ່ງໃຫຍ່ ແລະ ຈະເລີນຮຸ່ງເຮືອງທີ່ສຸດໃນສະໄໝນັ້ນ; ນອກຈາກນັ້ນກໍມີປະເທດສະວີເດັນ ດິນແດນກັນດານເປົ່າປ່ຽວ; ສະຖານທີ່ເຫຼົ່ານີ້ໄດ້ຮັບໄຊຊະນະ ເພື່ອຂະບວນການປະຕິຮູບ. {GC 235.3}

## {GC 236.1}

ຄາວິນເຮັດວຽກຢູ່ນະຄອນເຈນີວາເກືອບ 30 ປີ ໂດຍຊ່ວງທໍາອິດແມ່ນເພື່ອສະຖາປະນາຄຣິສຕະຈັກ ທີ່ຢຶດໝັ້ນຕາມສິນທໍາຂອງພຣະຄໍາພີ ແລະ ຕໍ່ມາກໍເພື່ອຂະຫຍາຍຂະບວນການປະຕິຮູບທົ່ວເອີຣົບ. ເຖິງແມ່ນວ່າມີການຜິດພາດໃນການນຳ ແລະ ຄວາມຜິດພ້ຽນໃນຄຳສອນ(ບາງປະການ/ບາງປະເດັນ)), ແຕ່ເພິ່ນມີບົດບາດໂດດເດັ່ນ ໃນການເຜີຍແຜ່ຫຼັກຄວາມຈິງ ທີ່ມີຄວາມສຳຄັນເປັນພິເສດໃນຍຸກສະໄໝຂອງເພິ່ນ, ທັງມີບົດບາດສຳຄັນ ໃນການປ້ອງກັນຫຼັກຄຳສອນໂປຣແຕັສຕັງໄວ້ ຈາກຄຳສອນຂອງລະບອບສັນຕະປາປາ ທີ່ທະລັກເຂົ້າມາຢ່າງຖ້ວມທົ້ນ ແລະ ໃນການສົ່ງເສີມຄວາມລຽບງ່າຍ ແລະ ຄວາມບໍຣິສຸດຂອງຊີວິດ ໃນຄຣິສຕະຈັກຝ່າຍການປະຕິຮູບແທນຄວາມທະນົງຕົວ ແລະ ການສໍ້ໂກງທີ່ຄຳສອນຂອງຄຣິສຕະຈັກໂຣມ(ສະໜັບສະໜູນ)). {GC 236.1}

## {GC 236.2}

ມີການຈັດສົ່ງຂອງຕີພິມ ແລະ ຜູ້ສອນສາສະໜາ ອອກຈາກນະຄອນເຈນີວາ ໄປເພື່ອເຜີຍແຜ່ຄໍາສອນຝ່າຍການປະຕິຮູບ. ຈົນຜູ້ທີ່ຖືກຂົ່ມເຫັງໃນດິນແດນຕ່າງໆ ໄດ້ຫັນໄປຊອກຫາການສັ່ງສອນ, ຄໍາແນະນໍາ ແລະ ກໍາລັງໃຈຈາກນະຄອນນີ້. ເມືອງຂອງຄາວິນໄດ້ກາຍເປັນບ່ອນຫຼົບໄພ ສໍາລັບພວກນັກປະຕິຮູບ ທີ່ຖືກໄລ່ລ່າໃນເອີຣົບຕາເວັນຕົກທັງໝົດ. ພວກທີ່ຫຼົບໜີພະຍຸຮ້າຍແຮງ ເຊິ່ງພັດຖະຫຼົ່ມຢູ່ຕໍ່ເນື່ອງຫຼາຍສະຕະວັດ ໄດ້ມາເຖິງປະຕູນະຄອນເຈນີວາ. ອົບພະຍົບເຫຼົ່ານີ້ຢູ່ໃນສະພາບທີ່ອຶດຫິວ, ບາດເຈັບ, ທັ້ງໄດ້ສູນເສຍບ້ານເຮືອນ ແລະ ຍາດຕິພີ່ນ້ອງ(ไร้ยาติขาดมิตร), ແຕ່ຊາວເມືອງຕ້ອນຮັບພວກເຂົາຢ່າງອົບອຸ່ນ ແລະ ດູແລຢ່າງອ່ອນໂຍນ. ຄົນເຫຼົ່ານີ້ຊອກຫາເຮືອນຢູ່ ແລະ ກາຍເປັນພຣະພອນໃຫ້ແກ່ນະຄອນທີ່ຕ້ອນຮັບພວກຕົນ ໂດຍທາງທັກສະຝີມື, ຄວາມຮູ້ ແລະ ການມີສິນທຳ. ຫຼາຍຄົນທີ່ມາລີ້ໄພທີ່ນັ້ນ ກໍກັບໄປຍັງປະເທດຂອງຕົນ ເພື່ອຕ້ານທານຄວາມໂຫດຮ້າຍຂອງຄຣິສຕະຈັກໂຣມ. ຕົວຢ່າງຂອງກຸ່ມຫຼັງນີ້ແມ່ນຈອນ ນັອຄຊ໌ (John Knox) ນັກປະຕິຮູບຜູ້ກ້າຫານຊາວສະກັອດ, ຄະນະປູຣິຕັນ (Puritan) ຊາວອັງກິດຫຼາຍຄົນ, ຊາວໂປຣແຕັສຕັງຈາກຮໍແລນ ແລະ ສະເປນ, ແລະຊາວຮູເກີໂນ (Huguenots) ຂອງປະເທດຝຣັ່ງ. ຄົນເຫຼົ່ານີ້ໄດ້ນຳກະບອງໄຟແຫ່ງຄວາມຈິງ ຈາກນະຄອນເຈນີວາ ໄປເພື່ອຈູດປະກາຍຍັງດິນແດນບ້ານເກີດເມືອງນອນຂອງຕົນ. {GC 236.2}
