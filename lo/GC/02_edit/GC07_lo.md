---
chapter:
  number: 7
  title:
    lo: ລູເທີແຍກຈາກຄຣິສຕະຈັກໂຣມ
    en: Luther’s Separation From Rome
---

## {GC 120.1}

### ນັກປະຕິຮູບຈາກຄອບຄົວຍາກຈົນ

## {GC 120.1}

ໃນທ່າມກາງຄົນທີ່ຖືກຮຽກເອີ້ນໃຫ້ນຳຄຣິສຕະຈັກອອກຈາກຄວາມມືດຂອງລະບອບສັນຕະປາປາເຂົ້າສູ່ແສງສະຫວ່າງແຫ່ງຄວາມເຊື່ອທີ່ບໍລິສຸດນັ້ນ, ມາຕິນ ລູເທີ (Martin Luther) ຢືນຢູ່ແນວໜ້າສຸດ. ເພິ່ນເປັນຄົນຫ້າວຫັນ ແລະ ກະຕືລືລົ້ນ, ມີການໝຸ້ງໝັ້ນອຸທິດຕົນ, ບໍ່ຢ້ານກົວສິ່ງໃດ ມີແຕ່ຢ້ານຢຳພຣະເຈົ້າ. ເພິ່ນບໍ່ຍອມຮັບຮາກຖານຄວາມເຊື່ອດ້ານສາສະໜາອື່ນໃດນອກຈາກພຣະຄຳພີອັນສັກສິດ. ລູເທີເປັນຄົນທີ່ພຣະເຈົ້າຊົງເລືອກໃຫ້ຮັບມືກັບບັນຫາໃນຍຸກສະໄໝຂອງເພິ່ນ. ພຣະອົງຊົງໃຊ້ເພິ່ນໃຫ້ປະຕິຮູບຄຣິສຕະຈັກຄັ້ງໃຫຍ່ ແລະ ສ່ອງແສງສະຫວ່າງໄປທົ່ວໂລກ. {GC 120.1}

## {GC 120.2}

ລູເທີມາຈາກຄອບຄົວທີ່ຍາກຈົນເໝືອນກັບສາວົກຂອງພຣະເຢຊູລຸ້ນທຳອິດ. ເພິ່ນໃຊ້ຊີວິດຊ່ວງເລີ່ມຕົ້ນໃນຊົນນະບົດກັບຄອບຄົວຊາວເຢຍລະມັນ. ພໍ່ຂອງເພິ່ນເຮັດວຽກໃນເໝືອງແຮ່ທຸກວັນເພື່ອຫາເງິນສົ່ງລູເທີຮຽນ ໂດຍຕັ້ງໃຈວ່າຈະໃຫ້ລູກຊາຍຄົນນີ້ຮຽນເປັນທະນາຍຄວາມ. ແຕ່ພຣະເຈົ້າມີພຣະປະສົງໃຫ້ລູເທີເປັນຜູ້ກໍ່ສ້າງໃນພຣະວິຫານອັນຍິ່ງໃຫຍ່ທີ່ຄ່ອຍໆ ກໍ່ຕັ້ງຂຶ້ນເປັນເວລາຫຼາຍສັດຕະວັດ. ລູເທີຕ້ອງຜ່ານຄວາມທຸກຍາກລຳບາກ, ຄວາມຂາດແຄນ ແລະ ການເຝິກວິໄນເຂັ້ມງວດ ເຊິ່ງເປັນໂຮງຮຽນທີ່ພຣະເຈົ້າຊົງໃຊ້ພຣະປັນຍາອັນລ້ຳເລີດຂອງພຣະອົງກຽມເພິ່ນສຳລັບພາລະກິດສຳຄັນແຫ່ງຊີວິດ. {GC 120.2}

## {GC 120.3}

ພໍ່ຂອງລູເທີເປັນຄົນຫົວໄວໃຈໝັ້ນຄົງ ແລະ ມີບຸກຄະລິກທີ່ເຂັ້ມແຂງ, ສັດຊື່, ເດັດດ່ຽວ ແລະ ເວົ້າກົງໄປກົງມາ. ລາວຍຶດໝັ້ນໃນສິ່ງທີ່ເຊື່ອວ່າຖືກຕ້ອງໂດຍບໍ່ສົນໃຈວ່າຜົນທີ່ຕາມມາຈະເປັນແນວໃດ. ດ້ວຍການໃຊ້ວິຈາລະນະຍານອັນແຫຼມຄົມ, ລາວບໍ່ໄວ້ວາງໃຈລະບົບວັດວາອາຮາມຂອງພວກບາດຫຼວງ. ລາວບໍ່ພໍໃຈຫຼາຍເມື່ອລູເທີບວດເປັນບາດຫຼວງໂດຍບໍ່ໄດ້ຮັບອະນຸຍາດ. ສອງປີຜ່ານໄປສອງພໍ່ລູກຈຶ່ງຄືນດີກັນ ແຕ່ເຖິງຢ່າງນັ້ນ ຄວາມຄິດຂອງພໍ່ກໍຍັງບໍ່ປ່ຽນແປງ. {GC 120.3}

## {GC 121.1}

### ການຮ່ຳຮຽນ

ພໍ່ແມ່ຂອງລູເທີເອົາໃຈໃສ່ຢ່າງຫຼວງຫຼາຍໃນການສຶກສາ ແລະ ການອົບຮົມສັ່ງສອນລູກໆ. ພວກເພິ່ນພະຍາຍາມສອນລູກໃຫ້ຮູ້ຈັກພຣະເຈົ້າ ແລະ ດຳເນີນຊີວິດຕາມຫຼັກສິນທຳຂອງຄຣິສຕຽນ. ລູກຊາຍມັກໄດ້ຍິນສຽງອະທິຖານຂອງພໍ່ທີ່ທູນຂໍໃຫ້ລູກລະນຶກເຖິງພຣະນາມຂອງພຣະຜູ້ເປັນເຈົ້າ ເພື່ອວ່າມື້ໜຶ່ງລູກຈະໄດ້ຊ່ວຍເຜີຍແຜ່ຄວາມຈິງຂອງພຣະອົງ. ພໍ່ແມ່ຂອງລູເທີໃຊ້ທຸກໂອກາດເທົ່າທີ່ເຮັດໄດ້ທ່າມກາງຊີວິດທີ່ລຳບາກເພື່ອພັດທະນາດ້ານສິນທຳ ແລະ ສະຕິປັນຍາຂອງລູກໆ. ພວກເພິ່ນມີຄວາມພະຍາຍາມຢ່າງຈິງຈັງ ແລະ ຕໍ່ເນື່ອງເພື່ອກຽມລູກໃຫ້ມີຊີວິດທີ່ເຕັມໄປດ້ວຍສິນທຳ ແລະ ເປັນປະໂຫຍດ. ຍ້ອນອຸປະນິໄສທີ່ໝັ້ນຄົງ ແລະ ເດັດດ່ຽວນັ້ນ ບາງຄັ້ງການອົບຮົມຈຶ່ງເຂັ້ມງວດເກີນໄປ. ແຕ່ລູເທີເອງເຖິງແມ່ນຈະຮູ້ວ່າພໍ່ແມ່ໄດ້ຜິດພາດໄປໃນບາງເລື່ອງ ແຕ່ເມື່ອເບິ່ງການອົບຮົມສັ່ງສອນຂອງພວກເພິ່ນແລ້ວ ກໍເຫັນວ່າມີຫຼາຍສິ່ງທີ່ໜ້າຍ້ອງຍໍຫຼາຍກວ່າທີ່ຈະຕຳນິ. {GC 121.1}

## {GC 121.2}

ລູເທີໄດ້ຖືກສົ່ງໄປໂຮງຮຽນຕັ້ງແຕ່ອາຍຸຍັງນ້ອຍ ແລະ ຖືກປະຕິບັດຢ່າງໂຫດຮ້າຍທາລຸນ. ພໍ່ແມ່ເພິ່ນທຸກຍາກຫຼາຍ ຈົນເມື່ອໄປຮຽນຢູ່ຕ່າງເມືອງ ເພິ່ນຕ້ອງຫາອາຫານດ້ວຍການຮ້ອງເພງຕາມເຮືອນຊານ ແລະ ຫຼາຍຄັ້ງຕ້ອງທົນຫິວ. ແນວຄິດທາງສາສະໜາທີ່ງົມງວາຍ ແລະ ໝົດຫວັງໃນສະໄໝນັ້ນເຮັດໃຫ້ເພິ່ນເຕັມໄປດ້ວຍຄວາມຢ້ານກົວ. ໃນຕອນກາງຄືນເພິ່ນນອນລົງດ້ວຍຈິດໃຈທີ່ເສົ້າໝອງ ຄິດເຖິງອະນາຄົດອັນມືດມົນດ້ວຍຄວາມສັ່ນສະທ້ານ ແລະ ຢູ່ໃນຄວາມຢ້ານກົວຕະຫຼອດເວລາ ເມື່ອຄິດເຖິງພຣະເຈົ້າວ່າເປັນພຽງຜູ້ພິພາກສາທີ່ເຂັ້ມງວດ ແລະ ຜູ້ປົກຄອງທີ່ໂຫດຮ້າຍ ແທນທີ່ຈະເຫັນເປັນພຣະບິດາໃນສະຫວັນຜູ້ເຕັມດ້ວຍຄວາມຮັກ. {GC 121.2}

## {GC 121.3}

ເຖິງຢ່າງໃດກໍຕາມ ທ່າມກາງຄວາມທໍ້ຖອຍອັນຫຼວງຫຼາຍນັ້ນ ລູເທີຍັງບາກບັ່ນກ້າວໜ້າຢ່າງໝັ້ນຄົງໄປສູ່ມາດຕະຖານອັນສູງດ້ານສິນທຳ ແລະ ສະຕິປັນຍາທີ່ດຶງດູດຈິດໃຈຂອງເພິ່ນ. ເພິ່ນກະຫາຍຄວາມຮູ້ ແລະ ບໍ່ສົນໃຈໃນການສະແດງເອົາໜ້າ ຫຼື ເລື່ອງທີ່ບໍ່ມີສາລະ ເພາະເພິ່ນເປັນຄົນຈິງໃຈ ແລະຢູ່ໃນໂລກຄວາມຈິງ. {GC 121.3}

## {GC 121.4}

ເມື່ອອາຍຸສິບແປດປີ ລູເທີເຂົ້າມະຫາວິທະຍາໄລທີ່ເມືອງເອີເຟິດ (Erfurt). ຄາວນີ້ສະພາບການເງິນດີກວ່າ ແລະ ຄວາມຫວັງໃນອະນາຄົດສົດໃສກວ່າຊ່ວງຕອນເປັນເດັກ. ພໍ່ແມ່ປາກກັດຕີນຖີບ ແລະ ເກັບຫ່ອມລອມລິບຈົນມີເງິນພໍທີ່ຈະສົ່ງເສຍຄ່າໃຊ້ຈ່າຍໃຫ້ເພິ່ນຕາມທີ່ລູເທີຕ້ອງການ. ນອກຈາກນັ້ນ ອິດທິພົນຈາກໝູ່ເພື່ອນທີ່ມີສະຕິປັນຍາໄດ້ຊ່ວຍບັນເທົາຄວາມມືດມົນທີ່ເກີດຈາກການອົບຮົມໃນອະດີດ. ເພິ່ນໃຊ້ເວລາສຶກສາຄົ້ນຄວ້າໜັງສືຂອງບັນດານັກຂຽນທີ່ດີທີ່ສຸດ ແລະ ເອົາໃຈໃສ່ແນວຄິດທີ່ສຳຄັນຂອງພວກເຂົາຢ່າງຂະຫຍັນໝັ່ນພຽນ ເພື່ອຮັບເອົາປັນຍາຂອງນັກປາດມາເປັນຂອງຕົນ. ເຖິງແມ່ນວ່າກ່ອນໜ້ານີ້ ຄູອາຈານມີວິໄນຢ່າງໂຫດຮ້າຍ ແຕ່ເພິ່ນກໍສະແດງໃຫ້ເຫັນແວວແຫ່ງຄວາມດີເດັ່ນ. ພາຍໃຕ້ສະພາບແວດລ້ອມທີ່ດີ ສະໝອງຂອງເພິ່ນພັດທະນາຢ່າງໄວວາ. ລູເທີມີຄວາມຈຳດີ, ມີຈິນຕະນາການອັນແຈ່ມແຈ້ງ, ມີຄວາມສາມາດຄິດເປັນເຫດເປັນຜົນ ແລະ ເປັນຄົນທີ່ມີຄວາມພະຍາຍາມບໍ່ຮູ້ອິດເມື່ອຍ. ໃນບໍ່ຊ້າເພິ່ນຈຶ່ງຢູ່ອັນດັບຕົ້ນໆ ທ່າມກາງໝູ່ເພື່ອນ. ການໃຊ້ຄວາມຄິດຢ່າງມີວິໄນໄດ້ພັດທະນາຄວາມເຂົ້າໃຈຂອງເພິ່ນ ພ້ອມທັງເຮັດໃຫ້ເພິ່ນມີຄວາມຄິດທີ່ວ່ອງໄວ ແລະ ຄວາມສາມາດໃນການສັງເກດອັນແຫຼມຄົມ ເຊິ່ງເປັນການກຽມຕົວສຳລັບການຕໍ່ສູ້ໃນຊີວິດ. {GC 121.4}

## {GC 122.1}

ລູເທີຢຳເກງພຣະເຈົ້າດ້ວຍໃຈ ເຊິ່ງເຮັດໃຫ້ເພິ່ນຮັກສາຄວາມໝຸ້ງໝາຍໄວ້ຢ່າງແນ່ວແນ່ ແລະ ນຳພາເພິ່ນໃຫ້ມີຄວາມຖ່ອມໃຈຢ່າງເລິກເຊິ່ງຕໍ່ພຣະເຈົ້າ. ລູເທີຮູ້ສຶກຕະຫຼອດເວລາວ່າເພິ່ນຕ້ອງການໃຫ້ພຣະເຈົ້າຊົງຊ່ວຍເຫຼືອເພິ່ນ, ທຸກເຊົ້າເພິ່ນຈຶ່ງເລິ່ມວັນໃໝ່ດ້ວຍການອະທິຖານໂດຍບໍ່ຜິດພາດ ແລະ ຕະຫຼອດທັງວັນເພິ່ນອະທິຖານຢ່າງສະໝ່ຳສະເໝີເພື່ອຂໍການຊົງນຳ ແລະ ການຊ່ວຍຊູຈາກພຣະເຈົ້າ. ເພິ່ນມັກເວົ້າຢູ່ເລື້ອຍໆ ວ່າ: “ຫຼາຍກວ່າເຄິ່ງໜຶ່ງຂອງຄວາມສຳເລັດໃນດ້ານການສຶກສາແມ່ນການອະທິຖານທີ່ດີ.” (ໂດບິນເຍ, ເຫຼັ້ມ 2, ບົດ 2). {GC 122.1}

## {GC 122.2}

### ພົບພຣະຄຳພີແລ້ວພົບພຣະເຢຊູ

ຢູ່ມາວັນໜຶ່ງໃນຂະນະທີ່ເພິ່ນສຳລວດໜັງສືໃນຫໍສະໝຸດປະຈຳມະຫາວິທະຍາໄລ ລູເທີພົບພຣະຄຳພີສະບັບແປພາສາລາຕິນເຫຼັ້ມໜຶ່ງ. ເພິ່ນບໍ່ເຄີຍເຫັນໜັງສືແບບນີ້ມາກ່ອນ ແລະ ບໍ່ຮູ້ເລີຍຊ້ຳວ່າມີພຣະຄຳພີແບບນີ້ຢູ່ໃນໂລກ. ກ່ອນໜ້ານີ້ເພິ່ນເຄີຍໄດ້ຍິນຄົນອ່ານບາງສ່ວນຂອງມັດທາຍ, ມາຣະໂກ, ລູກາ, ໂຢຮັນ ແລະ ຈົດໝາຍອາຈານໂປໂລ, ເພາະມີການອ່ານຂໍ້ຄວາມບາງຕອນໃຫ້ປະຊາຊົນຟັງໃນປະຊຸມນະມັດສະການ, ເພິ່ນຈຶ່ງຄິດວ່ານັ້ນຄົງເປັນພຣະຄຳພີທັງໝົດ. ສະນັ້ນນີ້ເປັນຄັ້ງທຳອິດທີ່ເພິ່ນໄດ້ເຫັນພຣະຄຳຂອງພຣະເຈົ້າທັງເຫຼັ້ມ. ຈິດໃຈຂອງລູເທີຮູ້ສຶກຢຳເກງໃນຂະນະດຽວກັນກໍຢາກຮູ້ຢາກເຫັນ ເພິ່ນຈຶ່ງເປີດພຣະຄຳອັນສັກສິດໄປເທື່ອລະໜ້າ ຫົວໃຈເຕັ້ນແຮງເມື່ອອ່ານຖ້ອຍຄຳແຫ່ງຊີວິດດ້ວຍຕົນເອງ, ຫຼາຍຄັ້ງເພິ່ນຢຸດອ່ານແລ້ວອຸທານອອກມາວ່າ: “ໂອໂຫ ຢາກໃຫ້ພຣະເຈົ້າປະທານໜັງສືແບບນີ້ໃຫ້ຂ້າພະເຈົ້າດ້ວຍ!” (ໂດບິນເຍ, ເຫຼັ້ມ 2, ບົດ 2). ທູດສະຫວັນຂອງພຣະເຈົ້າຢູ່ຄຽງຂ້າງເພິ່ນ ແລະ ພຣະເຈົ້າປະທານຄວາມສະຫວ່າງໃຫ້ເພິ່ນເຂົ້າໃຈເຖິງຄວາມຈິງອັນລ້ຳຄ່າ. ຕະຫຼອດຊີວິດຂອງລູເທີນັ້ນເພິ່ນຢ້ານວ່າຈະເຮັດໃຫ້ພຣະເຈົ້າໂກດຮ້າຍ, ແຕ່ບັດນີ້ເພິ່ນເຫັນເຖິງສະພາບຂອງຕົນໃນຖານະຄົນບາບຢ່າງທີ່ບໍ່ເຄີຍເຫັນມາກ່ອນ. {GC 122.2}

## {GC 123.1}

ລູເທີປາຖະໜາຢ່າງແຮງກ້າທີ່ຈະຫຼຸດພົ້ນຈາກຄວາມບາບ ແລະ ພົບສັນຕິສຸກໃນພຣະເຈົ້າ, ໃນທີ່ສຸດເພິ່ນຈຶ່ງເຂົ້າສຳນັກບາດຫຼວງເພື່ອອຸທິດຊີວິດໃນການເປັນນັກບວດ. ໃນສຳນັກບາດຫຼວງນັ້ນເພິ່ນຕ້ອງເຮັດວຽກທີ່ຕ່ຳທີ່ສຸດ ແລະ ຕ້ອງອອກໄປຂໍບໍລິຈາກຕາມເຮືອນປະຊາຊົນ. ໃນໄວໜຸ່ມທີ່ຕ້ອງການກຽດ ແລະ ການຍອມຮັບຈາກຄົນອື່ນຫຼາຍທີ່ສຸດ, ການເຮັດວຽກຕ່ຳຕ້ອຍເຫຼົ່ານີ້ເຮັດໃຫ້ຈິດໃຈຂອງເພິ່ນຮູ້ສຶກອັບອາຍຢ່າງສຸດຊຶ້ງ. ຢ່າງໃດກໍດີເພິ່ນກໍທຳໃຈອົດທົນຕໍ່ຄວາມອັບອາຍນັ້ນໂດຍເຊື່ອວ່າສິ່ງເຫຼົ່ານີ້ມີຄວາມຈຳເປັນຍ້ອນຄວາມຜິດບາບຂອງຕົນ. {GC 123.1}

## {GC 123.2}

ລູເທີໃຊ້ທຸກສ້ຽວນາທີທີ່ປີກຕົວໄດ້ຈາກໜ້າທີ່ປະຈຳວັນໃນການສຶກສາຄົ້ນຄວ້າ, ເຖິງຂັ້ນອົດລັບອົດນອນ ແລະ ຮູ້ສຶກເສຍດາຍເວລາທີ່ຕ້ອງກິນອາຫານອັນນ້ອຍນິດຂອງເພິ່ນ. ສິ່ງທີ່ເພິ່ນມັກສຶກສາຫຼາຍທີ່ສຸດແມ່ນພຣະຄຳຂອງພຣະເຈົ້າ. ເພິ່ນໄດ້ພົບພຣະຄຳພີເຫຼັ້ມໜຶ່ງລ່າມໂສ້ທີ່ຝາຜະໜັງຂອງສຳນັກນັກບວດ ຈຶ່ງໄປອ່ານຢູ່ເລື້ອຍໆ. ຍິ່ງອ່ານລູເທີຍິ່ງຮູ້ສຶກວ່າຕົນເປັນຄົນບາບ, ເພິ່ນຈຶ່ງພະຍາຍາມທຳບຸນເພື່ອລົບລ້າງຄວາມບາບ ແລະ ເພື່ອຈິດໃຈຈະໄດ້ມີສັນຕິສຸກ. ເພິ່ນພະຍາຍາມດັບກິເລດດ້ວຍການໃຊ້ຊີວິດຢ່າງເຂັ້ມງວດທີ່ສຸດ, ການອົດອາຫານ, ການອົດນອນ ແລະ ການຂ້ຽນຕີຕົນເອງ, ເພາະວ່າຊີວິດນັກບວດທຳມະດາບໍ່ໄດ້ຊ່ວຍໃຫ້ເພິ່ນຫຼຸດພົ້ນໄດ້. ເພິ່ນບໍ່ຫຼີກລ້ຽງການເສຍສະຫຼະ ຖ້າຫາກການເສຍສະຫຼະນັ້ນຈະຊ່ວຍໃຫ້ເພິ່ນມີຈິດໃຈທີ່ບໍລິສຸດສາມາດເປັນທີ່ຍອມຮັບຂອງພຣະເຈົ້າໄດ້. ຕໍ່ມາລູເທີເວົ້າເຖິງຊ່ວງຊີວິດນີ້ວ່າ: “ຂ້າພະເຈົ້າເປັນນັກບວດທີ່ທຳມະທຳໂມອີຫຼີ ແລະ ປະຕິບັດຕາມສີນທີ່ສຳນັກນັກບວດກຳນົດໄວ້ຢ່າງເຂັ້ມງວດເກີນທີ່ຈະບັນລະຍາຍໄດ້. ຖ້າຫາກວ່ານັກບວດສາມາດໄປເຖິງສະຫວັນໄດ້ດ້ວຍການຖືສີນ ຂ້າພະເຈົ້າຄົງໄດ້ສິດຂຶ້ນສະຫວັນແນ່ນອນ…ຖ້າຫາກວ່າຂ້າພະເຈົ້າໄດ້ດຳເນີນຕໍ່ອີກນ້ອຍດຽວ ກໍຄົງຕາຍຍ້ອນການທໍລະມານຕົນເອງ.” (ໂດບິນເຍ, ເຫຼັ້ມ 2, ບົດ 3). ຜົນຈາກການປະຕິບັດຕົນຢ່າງເຄັ່ງຄັດຈົນເຈັບປວດນັ້ນ ເຮັດໃຫ້ເພິ່ນເສຍກຳລັງວັງຊາ ແລະ ມີອາການເປັນວິນເປັນລົມຢູ່ເລື້ອຍໆ, ເຊິ່ງເປັນຜົນກະທົບຕິດຕົວເພິ່ນໄປຈົນຊົ່ວຊີວິດ. ເຖິງແມ່ນວ່າເພິ່ນຈະພະຍາຍາມທຸກວິຖີທາງແລ້ວກໍຕາມ ຈິດວິນຍານທີ່ແບກພາລະໜັກຂອງເພິ່ນກໍບໍ່ໄດ້ຮັບການປົດປ່ອຍແຕ່ຢ່າງໃດ. ໃນທີ່ສຸດເພິ່ນກໍຈົມລົງສູ່ຫ້ວງເຫວແຫ່ງຄວາມສິ້ນຫວັງ.{GC 123.2}

## {GC 123.3}

## {GC 123.3}

ເມື່ອລູເທີຮູ້ສຶກວ່າຕົນໝົດຫົນທາງແລ້ວ ພຣະເຈົ້າໄດ້ຊົງຍົກສະເຕົາພິດ (Staupitz) ຂຶ້ນມາເປັນທັງເພື່ອນ ແລະ ຜູ້ຊ່ວຍເຫຼືອເພິ່ນ. ສະເຕົາພິດເປັນຜູ້ຢຳເກງພຣະເຈົ້າ, ເພິ່ນອະທິບາຍພຣະຄຳຂອງພຣະເຈົ້າໃຫ້ລູເທີເຂົ້າໃຈ ແລະ ຂໍໃຫ້ເພິ່ນເຊົາການເບິ່ງແຕ່ຕົວເອງ, ຢຸດຄິດເຖິງການລົງໂທດອັນບໍ່ມີທີ່ສິ້ນສຸດສຳລັບການລະເມີດພຣະບັນຍັດຂອງພຣະເຈົ້າ ແລ້ວຫັນໄປເບິ່ງພຣະເຢຊູ ອົງພຣະຜູ້ຊ່ວຍໃຫ້ລອດຜູ້ຊົງອະໄພຄວາມຜິດບາບຂອງຕົນ. ສະເຕົາພິດກ່າວວ່າ: “ແທນທີ່ຈະທໍລະມານຕົນເອງຍ້ອນຄວາມຜິດບາບທີ່ໄດ້ກະທຳ ຈົ່ງແລ່ນໄປທີ່ອ້ອມກອດຂອງພຣະຜູ້ໄຖ່. ຈົ່ງໄວ້ວາງໃຈໃນພຣະອົງ, ໃນຄວາມຊອບທຳແຫ່ງຊີວິດຂອງພຣະອົງ ແລະ ໃນການຕາຍຂອງພຣະອົງທີ່ນຳໃຫ້ເຮົາຄືນດີກັບພຣະເຈົ້າ…ຈົ່ງຟັງພຣະບຸດຂອງພຣະເຈົ້າ. ພຣະອົງຊົງບັງເກີດເປັນມະນຸດເພື່ອຢືນຢັນໃຫ້ເຈົ້າຮູ້ວ່າພຣະເຈົ້າຊົງໂຜດມະນຸດ.” “ຈົ່ງຮັກພຣະອົງຜູ້ທີ່ຊົງຮັກເຈົ້າກ່ອນ.” (ໂດບິນເຍ, ເຫຼັ້ມ 2, ບົດ 4). ນີ້ຄຳເວົ້າທີ່ສະເຕົາພິດກ່າວເພື່ອສື່ສານເຖິງພຣະເມດຕາຂອງພຣະເຈົ້າ. ຖ້ອຍຄຳນີ້ໄດ້ເຂົ້າໄປເຖິງສ່ວນເລິກຂອງຈິດໃຈລູເທີ. ຫຼັງຈາກຕໍ່ສູ້ກັບຄວາມເຂົ້າໃຈຜິດທີ່ຍຶດຖືມາດົນນານ, ເພິ່ນສາມາດເຂົ້າໃຈຄວາມຈິງໃນທີ່ສຸດ, ແລ້ວສັນຕິສຸກຈຶ່ງມາແທນທີ່ຄວາມອຸກໃຈ. {GC 123.3}

## {GC 124.1}

### ຈຸດຫັກເຫ

ລູເທີໄດ້ຮັບການເຈີ່ມເປັນບາດຫຼວງ ແລະ ຖືກຮຽກເອີ້ນໃຫ້ອອກຈາກສຳນັກນັກບວດໄປເປັນສາສະດາຈານປະຈຳມະຫາວິທະຍາໄລແຫ່ງເມືອງວິດເທັນເບີກ (Wittenberg). ທີ່ນີ້ເພິ່ນໃຊ້ເວລາສຶກສາພຣະຄຳພີໃນພາສາຕົ້ນສະບັບ ແລະ ເລີ່ມບັນລະຍາຍເຖິງພຣະຄຳພີໃຫ້ຄົນຟັງ. ເພິ່ນອະທິບາຍພຣະທຳເພງສັນລະເສີນ, ໜັງສືພຣະກິດຕິຄຸນ ແລະ ຈົດໝາຍຕ່າງໆ ໃນພຣະຄຳພີໃໝ່ໃຫ້ຝູງຊົນທີ່ລໍຟັງດ້ວຍຄວາມດີອົກດີໃຈ. ສະເຕົາພິດໃນຖານະເພື່ອນ ແລະ ຜູ້ມີຕຳແໜ່ງສູງກວ່າໄດ້ສົ່ງເສີມໃຫ້ລູເທີຂຶ້ນທຳມາດເພື່ອເທດສະໜາປະກາດພຣະຄຳຂອງພຣະເຈົ້າ. ແຕ່ລູເທີລັງເລ ເພາະຮູ້ສຶກວ່າຕົນບໍ່ຄູ່ຄວນທີ່ຈະເປັນຕົວແທນຂອງພຣະຄຣິສໃນການປະກາດພຣະທຳໃຫ້ປະຊາຊົນຟັງ. ເພິ່ນຕໍ່ສູ້ກັບຕົນເອງເປັນເວລານານກວ່າຈະຍອມເຮັດຕາມຄຳແນະນຳຂອງໝູ່ເພື່ອນ. ໃນຊ່ວງນີ້ເພິ່ນມີຄວາມຊຳນານໃນພຣະຄຳພີແລ້ວ ແລະ ພຣະຄຸນຂອງພຣະເຈົ້າຢູ່ກັບເພິ່ນ. ການທີ່ລູເທີເວົ້າຢ່າງຄ່ອງແຄ່ວນັ້ນເປັນທີ່ຈັບໃຈຂອງຜູ້ຟັງ, ເພິ່ນອະທິບາຍຢ່າງຊັດເຈນ ແລະ ມີພະລັງ, ເຮັດໃຫ້ຄົນຟັງເຂົ້າໃຈ ແລະ ຍອມຮັບຄວາມຈິງ, ສ່ວນຄວາມກະຕືລືລົ້ນຂອງເພິ່ນກໍເຮັດໃຫ້ພວກເຂົາຊາບຊຶ້ງ. {GC 124.1}

## {GC 124.2}

ໃນເວລານັ້ນລູເທີຍັງເປັນສາວົກທີ່ສັດຊື່ຂອງຄຣິສຕະຈັກໂຣມັນກາໂຕລິກ ແລະ ບໍ່ຄິດບໍ່ຝັນວ່າຈະມີວັນໜຶ່ງທີ່ຈະເປັນຢ່າງອື່ນ. ພຣະເຈົ້າຊົງນຳໃຫ້ເພິ່ນມີໂອກາດໄປຢ້ຽມຢາມນະຄອນໂຣມ. ເພິ່ນຍ່າງໄປ ແລະ ພັກໃນສຳນັກນັກບວດຢູ່ລະຫວ່າງທາງ. ໃນສຳນັກນັກບວດທີ່ອີຕາລີແຫ່ງໜຶ່ງ ເພິ່ນຕະລຶງກັບຄວາມຮັ່ງມີ, ຄວາມຫຼູຫຼາ ແລະ ຄວາມຟຸມເຟືອຍທີ່ພົບເຫັນ. ພວກບາດຫຼວງທີ່ນັ້ນມີລາຍຮັບເໝືອນເປັນຂຸນນາງ ແລະ ອາໄສໃນອາຄານທີ່ຕົບແຕ່ງໄວ້ຢ່າງງົດງາມ, ນຸ່ງເຄື່ອງທີ່ລ້ຳຄ່າທີ່ສຸດ ແລະ ກິນລ້ຽງກັນຢ່າງອີ່ມໜໍາສຳລານ. ເພິ່ນຮູ້ສຶກເຈັບປວດໃນໃຈເມື່ອປຽບທຽບສິ່ງທີ່ເຫັນກັບການປະຕິເສດຕົນເອງ ແລະ ຄວາມລຳບາກໃນຊີວິດຂອງຕົນ. ຍິ່ງຄິດກໍຍິ່ງສັບສົນ. {GC 124.2}

## {GC 124.3}

ໃນທີ່ສຸດ ເພິ່ນກໍໄດ້ເຫັນນະຄອນທີ່ຕັ້ງຢູ່ເທິງເນີນພູເຈັດໜ່ວຍແຕ່ໄກ. ດ້ວຍຄວາມຮູ້ສຶກສະເທືອນໃຈຢ່າງເລິກເຊິ່ງ ເພິ່ນໄດ້ຂາບລົງກັບພື້ນດິນ ແລະ ຮ້ອງອອກມາວ່າ: “ນະຄອນໂຣມອັນສັກສິດເອີຍ, ຂ້ານ້ອຍຂໍສະແດງຄວາມຄາລະວະແກ່ເຈົ້າ!” (ໂດບິນເຍ, ເຫຼັ້ມ 2, ບົດ 6). ເພິ່ນໄດ້ເຂົ້າໄປໃນນະຄອນ, ໄປຢ້ຽມຢາມໂບດວິຫານຕ່າງໆ, ໄດ້ຟັງເລື່ອງແປກປະຫຼາດທີ່ພວກບາດຫຼວງ ແລະ ພວກນັກບວດເລົ່າ ແລະ ໄດ້ເຮັດທຸກພິທີກຳທີ່ກຳນົດໄວ້. ແຕ່ລະບ່ອນທີ່ເພິ່ນເບິ່ງໄປ ກໍພົບເຫັນແຕ່ສິ່ງທີ່ເຮັດໃຫ້ເພິ່ນຕົກຕະລຶງ ແລະ ຢ້ານກົວ. ລູເທີເຫັນວ່າອາຈານໃນທຸກລະດັບຊັ້ນລ້ວນແຕ່ມີຄົນເຮັດຊົ່ວ. ເພິ່ນໄດ້ຍິນເລື່ອງຕະຫຼົກທີ່ຫຍາບຄາຍຈາກພວກຫົວໜ້າບາດຫຼວງ ແລະ ຮູ້ສຶກຕົກໃຈກັບຄຳເວົ້າໝິ່ນປະໝາດອັນເລວຮ້າຍຂອງພວກເຂົາ ແມ່ນແຕ່ໃນເວລາປະກອບພິທີສີນລະນຶກ. ເມື່ອເພິ່ນເຂົ້າໆ ອອກຢູ່ທ່າມກາງພວກນັກບວດ ແລະ ປະຊາຊົນ ລູເທີພົບເຫັນຄວາມມຶນເມົາເສເພ. ບໍ່ວ່າຈະຫັນໄປທາງໃດ ແທນທີ່ຈະເຫັນຄວາມບໍລິສຸດດີງາມ ກໍເຫັນການປະໝາດສິ່ງສັກສິດ. ເພິ່ນຂຽນວ່າ: “ບໍ່ມີໃຜຄາດຄິດໄດ້ວ່າມີຄວາມບາບ ແລະ ການກະທຳທີ່ໜ້າອັບອາຍຫຼາຍປານໃດທີ່ເກີດຂຶ້ນໃນນະຄອນໂຣມ. ຕ້ອງໄດ້ເຫັນກັບຕາ ແລະ ໄດ້ຍິນກັບຫູຕົນເອງຈຶ່ງຈະເຊື່ອໄດ້. ດັ່ງນັ້ນ ພວກເຂົາຈຶ່ງມັກເວົ້າກັນວ່າ ‘ຖ້າມີນະຣົກຈົງ ນະຄອນໂຣມກໍຖືກສ້າງຂຶ້ນຢູ່ເທິງນະຣົກນັ້ນ. ມັນເປັນເຫວເລິກທີ່ເປັນບໍ່ເກີດຂອງຄວາມຜິດບາບທຸກຊະນິດ.’” (ໂດບິນເຍ, ເຫຼັ້ມ 2, ບົດ 6). {GC 124.3}

## {GC 125.1}

ກ່ອນໜ້ານັ້ນບໍ່ດົນມີຄຳປະກາດຂອງສັນຕະປາປາວ່າຈະຍົກຄວາມບາບໃຫ້ທຸກຄົນທີ່ໃຊ້ຫົວເຂົ່າຄານຂຶ້ນ “ຂັ້ນໄດປີລາດ.” ພວກເຂົາເວົ້າກັນວ່າເປັນຂັ້ນໄດດຽວກັນທີ່ພຣະຜູ້ຊ່ວຍໃຫ້ລອດສະເດັດລົງເມື່ອອອກຈາກຫ້ອງພິພາກສາຂອງປີລາດ ແລະ ຖືກນຳມາຈາກນະຄອນເຢຣູຊາເລັມມາເຖິງນະຄອນໂຣມຢ່າງອັດສະຈັນ. ລູເທີກຳລັງຄານຂຶ້ນຂັ້ນໄດດັ່ງກ່າວດ້ວຍຄວາມເລື່ອມໃສສັດທາ ໃນທັນໃດນັ້ນເໝືອນມີສຽງດັງຄ້າຍຄືກັບຟ້າຮ້ອງກ່າວແກ່ເພິ່ນວ່າ: “ຄົນຊອບທຳຈະດຳລົງຊີວິດໂດຍຄວາມເຊື່ອ.” (ໂຣມ 1:17 TNCV). ເພິ່ນລຸກຂຶ້ນຢ່າງໄວວາແລ້ວແລ່ນໜີອອກຈາກທີ່ນັ້ນດ້ວຍຄວາມອັບອາຍ ແລະ ຄວາມຕົກໃຈ. ຕັ້ງແຕ່ນັ້ນມາຂໍ້ພຣະຄຳພີນີ້ມີພະລັງຣິດເດດໃນໃຈຂອງເພິ່ນຢ່າງບໍ່ເສື່ອມຄາຍ. ນັບແຕ່ນັ້ນມາ ເພິ່ນເຫັນຢ່າງຈະແຈ້ງວ່າການຫວັງເພິ່ງບຸນກຸສົນຂອງມະນຸດເພື່ອຈະໄດ້ລອດພົ້ນນັ້ນເປັນຄວາມເຂົ້າໃຈຜິດ ແຕ່ຄວາມລອດມາດ້ວຍການເຊື່ອວາງໃຈຢ່າງຕໍ່ເນື່ອງໃນຄຸນງາມຄວາມດີຂອງພຣະຄຣິສ. ບັດນີ້ຕາຂອງເພິ່ນໄດ້ຖືກເປີດອອກໃຫ້ເຫັນການຫຼອກລວງຂອງລະບອບສັນຕະປາປາ ແລະ ຈະບໍ່ມີວັນປິດລົງອີກ. ເມື່ອເພິ່ນຫັນໜ້າຈາກນະຄອນໂຣມ ຈິດໃຈຂອງເພິ່ນກໍຫັນໄປດ້ວຍ ແລະ ນັບແຕ່ນັ້ນມາເພິ່ນກໍຫ່າງອອກຈາກຄຣິສຕະຈັກໂຣມໄປເລື້ອຍໆ ຈົນໃນທີ່ສຸດເພິ່ນໄດ້ຕັດຂາດຢ່າງສິ້ນເຊີງຈາກຄຣິສຕະຈັກທີ່ມີສັນຕະປາປາເປັນປະມຸກ. {GC 125.1}

## {GC 125.2}

### ລູເທີປະກາດພຣະທຳ

ຫຼັງຈາກລູເທີກັບຈາກການຢ້ຽມຢາມນະຄອນໂຣມ ມະຫາວິທະຍາໄລແຫ່ງເມືອງວິດເທັນເບີກໄດ້ໃຫ້ປະລິນຍາເອກດ້ານສາສະໜາສາດແກ່ເພິ່ນ. ບັດນີ້ເພິ່ນຈຶ່ງມີອິດສະຫຼະທີ່ຈະຄົ້ນຄວ້າພຣະຄຳພີທີ່ເພິ່ນຮັກຢ່າງທີ່ບໍ່ເຄີຍມີໂອກາດມາກ່ອນ. ເພິ່ນໄດ້ປະຕິຍານຕົນວ່າຈະສຶກສາພຣະຄຳຂອງພຣະເຈົ້າຢ່າງລະອຽດ ແລະ ຈະເທດສະໜາພຣະຄຳນັ້ນຢ່າງສັດຊື່ຕະຫຼອດຊີວິດທີ່ເຫຼືອຢູ່ ແຕ່ຈະບໍ່ເທດສະໜາຄຳກ່າວ ຫຼື ຄຳສອນຂອງສັນຕະປາປາ. ບັດນີ້ເພິ່ນບໍ່ແມ່ນພຽງບາດຫຼວງ ຫຼື ສາສະດາຈານຢ່າງດຽວ ແຕ່ເປັນຜູ້ທີ່ໄດ້ຮັບການແຕ່ງຕັ້ງເພື່ອປະກາດພຣະຄຳພີ. ເພິ່ນໄດ້ຮັບການຮຽກເອີ້ນໃຫ້ເປັນຜູ້ລ້ຽງຝູງແກະຂອງພຣະເຈົ້າທີ່ກຳລັງຫິວກະຫາຍຫາຄວາມຈິງ. ລູເທີປະກາດຢ່າງໜັກແໜ້ນວ່າ ຄຣິສຕຽນບໍ່ຄວນຮັບຄຳສອນອັນໃດເລີຍທີ່ພຣະຄຳພີບໍ່ຮັບຮອງ. ຄຳປະກາດນີ້ກະທົບຕໍ່ຮາກຖານຂອງລະບອບສັນຕະປາປາ ແລະເປັນແກ່ນສານສຳຄັນຂອງຂະບວນການປະຕິຮູບສາສະໜາຄັ້ງໃຫຍ່ນັ້ນ. {GC 125.2}

## {GC 126.1}

ລູເທີເຫັນວ່າການຍົກທິດສະດີຂອງມະນຸດເໜືອພຣະຄຳຂອງພຣະເຈົ້າເປັນສິ່ງທີ່ອັນຕະລາຍ. ເພິ່ນຈຶ່ງຕໍ່ສູ້ຄຳສອນຂອງພວກນັກວິຊາການທີ່ຊວນໃຫ້ສົງໄສພຣະເຈົ້າ ແລະ ຕໍ່ຕ້ານຫຼັກປັດຊະຍາກັບຫຼັກສາສະໜາສາດທີ່ຄອບງຳປະຊາຊົນມາດົນນານ. ເພິ່ນປະນາມວິຊາເຫຼົ່ານີ້ວ່າບໍ່ພຽງແຕ່ບໍ່ມີປະໂຫຍດຫຍັງເລີຍ ແຕ່ຍັງມີພິດໄພຕໍ່ຜູ້ທີ່ສຶກສາ. ລູເທີພະຍາຍາມຫັນຄວາມຄິດຂອງຜູ້ຟັງອອກຈາກຄຳສອນທຽມເທັດຂອງພວກນັກປັດຊະຍາ ແລະ ພວກນັກສາສະໜາສາດ ໃຫ້ມາສົນໃຈໃນຄວາມຈິງອັນເປັນນິຣັນທີ່ພວກຜູ້ເຜີຍພຣະທຳ ແລະ ພວກອັກຄະສາວົກໄດ້ສອນໄວ້. {GC 126.1}

## {GC 126.2}

ປະຊາຊົນຮັບຟັງຂ່າວປະເສີດທີ່ລູເທີປະກາດຢ່າງໃຈຈົດໃຈຈໍ່. ພວກເຂົາບໍ່ເຄີຍໄດ້ຍິນຄຳສອນແບບນີ້ມາກ່ອນ. ປະຊາຊົນຊົມຊື່ນຍິນດີທີ່ໄດ້ຍິນຂ່າວປະເສີດເລື່ອງຄວາມຮັກຂອງພຣະຜູ້ຊ່ວຍໃຫ້ລອດ, ຄຳຢືນຢັນວ່າພຣະອົງຊົງໃຫ້ອະໄພຄວາມບາບ ແລະ ສັນຕິສຸກທີ່ຈະໄດ້ຮັບຜ່ານພຣະໂລຫິດຂອງພຣະອົງທີ່ນຳໃຫ້ພວກເຂົາຄືນດີກັບພຣະເຈົ້າ. ສິ່ງເຫຼົ່ານີ້ເຮັດໃຫ້ຜູ້ຟັງມີຄວາມຫວັງໃນຊີວິດນິຣັນ. ແສງໄຟໄດ້ຈູດຂຶ້ນທີ່ເມືອງວິດເທັນເບີກ ເຊິ່ງຈະສ່ອງໄປຍັງທີ່ສຸດປາຍແຜ່ນດິນໂລກ ແລະ ຈະສະຫວ່າງຂຶ້ນຢ່າງຕໍ່ເນື່ອງຈົນເຖິງວັນອະວະສານ. {GC 126.2}

## {GC 126.3}

ແຕ່ຄວາມສະຫວ່າງກັບຄວາມມືດບໍ່ສາມາດເຂົ້າກັນໄດ້. ລະຫວ່າງຄວາມຈິງກັບຄວາມທຽມເທັດມີການຕໍ່ສູ້ທີ່ບໍ່ສາມາດລະງັບໄດ້. ການສະໜັບສະໜູນ ແລະ ປົກປ້ອງຝ່າຍໜຶ່ງ ຍ່ອມໝາຍເຖິງການໂຈມຕີ ແລະ ການລົ້ມລ້າງອີກຝ່າຍໜຶ່ງ. ພຣະຜູ້ຊ່ວຍໃຫ້ລອດຂອງພວກເຮົາຊົງກ່າວດ້ວຍພຣະອົງເອງວ່າ: “ເຮົາບໍ່ໄດ້ມາເພື່ອນຳຄວາມສະສະຫງົບສຸກມາໃຫ້ ແຕ່ໃຫ້ມີດາບ.” (ມັດທາຍ 10:34). ສ່ວນລູເທີນັ້ນ ໄດ້ກ່າວໄວ້ຫຼັງຈາກເລີ່ມການປະຕິຮູບໄລຍະໜຶ່ງວ່າ: “ພຣະເຈົ້າບໍ່ໄດ້ຊົງນຳພາຂ້າພະເຈົ້າເທົ່ານັ້ນ ແຕ່ພຣະອົງຊົງຊຸກຍູ້ຂ້າພະເຈົ້າໄປຂ້າງໜ້າ ແລະ ຊົງພາຂ້າພະເຈົ້າໄປ. ຂ້າພະເຈົ້າບໍ່ໄດ້ເປັນນາຍຂອງຕົວເອງ. ໃນສ່ວນຕົວຂ້າພະເຈົ້າຢາກຢູ່ຢ່າງສະຫງົບ ແຕ່ຂ້າພະເຈົ້າຖືກໂຍນເຂົ້າໄປໃນທ່າມກາງການຕໍ່ສູ້ ແລະ ການປະຕິວັດ.” (ໂດບິນເຍ, ເຫຼັ້ມ 5, ບົດ 2). ບັດນີ້ເພິ່ນກຳລັງຈະຖືກເລັ່ງລັດໃຫ້ເຂົ້າສູ່ການຕໍ່ສູ້. {GC 126.3}

## {GC 127.1}

### ໃບລ້າງບາບ

ຄຣິສຕະຈັກໂຣມກາຍເປັນຄຣິສຕະພານິດທີ່ຕັ້ງພຣະຄຸນຂອງພຣະເຈົ້າເປັນສິນຄ່າ. ໂຕະຂອງຄົນແລກປ່ຽນເງິນ (ອ່ານມັດທາຍ 21:12) ຖືກຕັ້ງໄວ້ຂ້າງແທ່ນປະກອບພິທີ ແລະ ມີສຽງໂຫ່ຮ້ອງຕະໂກນຂອງຄົນຊື້ຂາຍດັງກ້ອງໄປທົ່ວໂບດ. ໂດຍອ້າງການເລ່ຍໄລເງິນສຳລັບການກໍ່ສ້າງໂບດນັກບຸນເປໂຕ (St. Peter’s Church) ທີ່ນະຄອນໂຣມ, ສັນຕະປາປາອະນຸຍາດໃຫ້ມີການຂາຍໃບລ້າງບາບຢ່າງເປີດເຜີຍ. ພວກເຂົາຈະສ້າງພຣະວິຫານເພື່ອນະມັດສະການພຮະເຈົ້າດ້ວຍເງິນຄ່າບາບ ແລະ ຈະໃຊ້ຄ່າຈ້າງແຫ່ງຄວາມຊົ່ວໃນການວາງຫີນເສົາເອກ! ແຕ່ວິທີການທີ່ຄຣິສຕະຈັກໂຣມໃຊ້ເພື່ອຂະຫຍາຍອຳນາດນັ້ນ ພັດກາຍເປັນເຫດໃຫ້ອຳນາດ ແລະ ຄວາມຍິ່ງໃຫຍ່ຂອງລະບອບສັນຕະປາປາຖືກໂຈມຕີຢ່າງຮ້າຍແຮງທີ່ສຸດ. ມັນໄດ້ປຸກສັດຕູທີ່ແຂງແກ່ນ ແລະ ປະສົບຜົນສຳເລັດທີ່ສຸດໃຫ້ລຸກຂຶ້ນຕໍ່ຕ້ານລະບອບສັນຕະປາປາ, ເຊິ່ງນຳໄປສູ່ການຕໍ່ສູ້ທີ່ສະເທືອນບັນລັງຂອງສັນຕະປາປາ, ເປັນເຫດໃຫ້ມົງກຸດສາມຊັ້ນຂອງເພິ່ນຖືກສັ່ນຄອນ. {GC 127.1}

## {GC 127.2}

ເຈົ້າໜ້າທີ່ທີ່ໄດ້ຮັບການແຕ່ງຕັ້ງເພື່ອຂາຍໃບລ້າງບາບໃນປະເທດເຢຍລະມັນຊື່ວ່າເທັດເຊັນ (Tetzel). ລາວເຄີຍຖືກສານຕັດສິນໃນຄວາມຜິດທີ່ຕ່ຳຊ້າທີ່ສຸດເຊິ່ງລາວໄດ້ເຮັດຕໍ່ສັງຄົມ ແລະ ຕໍ່ພຣະບັນຍັດຂອງພຣະເຈົ້າ ແຕ່ໜີໂທດໄດ້ ຈຶ່ງຖືກຈ້າງໃນໂຄງການຂອງສັນຕະປາປາທີ່ສະແຫວງການຂະຫຍາຍອຳນາດໂດຍບໍ່ສົນໃຈຫຼັກສິນທຳ. ລາວປັ້ນເລື່ອງຄວາມເທັດຢ່າງໜ້າດ້ານ ແລະ ແຕ່ງນິຍາຍເພ້ອຝັນເພື່ອຫຼອກລວງປະຊາຊົນທີ່ງົມງວາຍ, ຫົວອ່ອນ ແລະ ຂາດຄວາມຮູ້. ຖ້າປະຊາຊົນມີພຣະທຳຂອງພຣະເຈົ້າ ພວກເຂົາຈະບໍ່ໄດ້ຖືກຫຼອກລວງ. ສະນັ້ນເພື່ອຄວບຄຸມພວກເຂົາໄວ້ໃຕ້ອຳນາດຂອງລະບອບສັນຕະປາປາ ແລະ ເພື່ອເພີ່ມອຳນາດບາລະມີ ແລະ ຊັບສິນຂອງພວກຜູ້ນຳທີ່ມີແຕ່ຄວາມທະເຍີທະຍານ, ພຣະຄຳພີຈຶ່ງຖືກປິດບັງໄວ້ຈາກປະຊາຊົນ. (ອ່ານ ຈອນ ຊີ. ເອລ. ໄກສະເລີ, ປະຫວັດສາດຄຣິສຕະຈັກໂດຍສັງເຂບ—John C. L. Gieseler, Compendium of Ecclesiastical History—ພາກ 4, ໝວດ 1, ວັກ 5). {GC 127.2}

## {GC 127.3}

ເມື່ອເທັດເຊັນເຂົ້າໄປໃນເມືອງໃດເມືອງໜຶ່ງກໍຈະມີຄົນເດີນປະກາດໄປຂ້າງໜ້າວ່າ: “ພຣະຄຸນຂອງພຣະເຈົ້າ ແລະ ຂອງພຣະສັນຕະປາປາພຣະບິດານັ້ນໄດ້ມາເຖິງປະຕູເມືອງຂອງພວກເຈົ້າແລ້ວ.” (ໂດບິນເຍ, ເຫຼັ້ມ 3, ບົດ 1). ແລ້ວປະຊາຊົນກໍຕ້ອນຮັບນັກສວມຮອຍທີ່ໝິ່ນປະໝາດນັ້ນເໝືອນດັ່ງວ່າອົງພຣະຜູ້ເປັນເຈົ້າສະເດັດຈາກສະຫວັນລົງມາຫາພວກເຂົາ. ມີການຂາຍໃບລ້າງບາບຢ່າງໜ້າລະອາຍໃນໂບດ, ເທັດເຊັນກໍຂຶ້ນທຳມາດ ແລະ ບັນລະຍາຍເຖິງໃບລ້າງບາບນັ້ນວ່າເປັນຂອງປະທານທີ່ລ້ຳຄ່າທີ່ສຸດຈາກພຣະເຈົ້າ. ລາວປະກາດວ່າຄົນທີ່ຊື້ໃບລ້າງບາບຂອງລາວຈະໄດ້ຮັບການຍົກໂທດບາບທີ່ຢາກເຮັດໃນອະນາຄົດ ໂດຍ “ບໍ່ຕ້ອງກັບໃຈເລີຍ.” (ໂດບິນເຍ, ເຫຼັ້ມ 3, ບົດ. 1). ຍິ່ງໄປກວ່ານັ້ນ, ລາວຢືນຢັນໃຫ້ຄົນຟັງວ່າໃບລ້າງບາບບໍ່ພຽງແຕ່ຊ່ວຍຄົນເປັນໃຫ້ລອດເທົ່ານັ້ນ ແຕ່ສາມາດຊ່ວຍຄົນຕາຍໄດ້ດ້ວຍ, ຄືໃນວິນາທີທີ່ຫຼຽນດັງປິ່ງປັ່ງໃນຫີບຮັບເງິນ ດວງວິນຍານຂອງຄົນຕາຍທີ່ມີຄົນຊື້ໃບລ້າງບາບເຜື່ອນັ້ນຈະຫຼຸດພົ້ນຈາກແດນຊຳລະບາບຂຶ້ນໄປສູ່ສະຫວັນ. (ອ່ານ ເຄ. ອາ. ຮາເກັນບາກ, ປະຫວັດການປະຕິຮູບສາສະໜາ—K. R. Hagenbach, History of the Reformation—ເຫຼັ້ມ 1, ໜ້າ 96). {GC 127.3}

## {GC 128.1}

ເມື່ອຊີໂມນຜູ້ເປັນໝໍມົນຂໍຊື້ພະລັງຣິດເດດຈາກພວກອັກຄະສາວົກເພື່ອຈະສາມາດເຮັດການອັດສະຈັກໄດ້, ເປໂຕໄດ້ຕອບລາວວ່າ: “ຈົ່ງໃຫ້ເງິນຂອງເຈົ້າຈິບຫາຍໄປກັບເຈົ້າສາ ເພາະເຈົ້າຄິດວ່າຈະຊື້ຂອງປະທານຈາກພຣະເຈົ້າດ້ວຍເງິນ.” (ກິດຈະການ 8:20). ຢ່າງໃດກໍຕາມມີຫຼາຍພົນຄົນຟ້າວຊື້ໃບລ້າງບາບຂອງເທັດເຊັນ. ເງິນຄຳກໍຫຼັ່ງໄຫຼເຂົ້າສູ່ຄັງເງິນຂອງລາວ. ປະຊາຊົນຮູ້ສຶກວ່າຄວາມລອດພົ້ນທີ່ສາມາດຊື້ດ້ວຍເງິນນັ້ນງ່າຍກວ່າຄວາມລອດທີ່ຕ້ອງກັບໃຈເຊື່ອ ແລະ ໃຊ້ຄວາມພຽນພະຍາຍາມໃນການຕໍ່ສູ້ເພື່ອເອົາຊະນະການທົດລອງ. {GC 128.1}

## {GC 128.2}

ຄຳສອນເລື່ອງໃບລ້າງບາບໄດ້ຖືກຕໍ່ຕ້ານໂດຍຄົນທີ່ມີສິນທຳ ແລະການສຶກສາໃນຄຣິສຕະຈັກໂຣມ. ມີຫຼາຍຄົນທີ່ບໍ່ເຊື່ອໃນຄຳໂຄສະນາທີ່ຂັດກັບເຫດຜົນ ແລະ ບໍ່ມີຄຳສອນໃນພຣະຄຳພີຮອງຮັບ. ບໍ່ມີຜູ້ນຳສາສະໜາຄົນໃດກ້າປະກາດຕໍ່ຕ້ານການຄ້າອັນຊົ່ວຮ້າຍນີ້. ເຖິງຢ່າງໃດກໍຕາມ, ປະຊາຊົນເລີ່ມຮູ້ສຶກບໍ່ສະບາຍໃຈ. ຫຼາຍຄົນຖາມຂຶ້ນດ້ວຍຄວາມຮ້ອນຮົນວ່າພຣະເຈົ້າຈະຊົງນຳໃຊ້ໃຜບໍ່ເພື່ອຊຳລະຄຣິສຕະຈັກຂອງພຣະອົງ. {GC 128.2}

## {GC 128.3}

ເຖິງແມ່ນວ່າລູເທີຈະຍັງປະຕິບັດຕົວຢູ່ໃນລະບອບສັນຕະປາປາຢ່າງເຂັ້ມງວດ ແຕ່ເພິ່ນຮູ້ສຶກຕົກໃຈຢ້ານກັບການໝິ່ນປະມາດພຣະເຈົ້າຂອງພວກທີ່ຂາຍໃບລ້າງບາບ. ມີສະມາຊິກຄຣິສຕະຈັກຂອງເພິ່ນຫຼາຍຄົນໄດ້ຊື້ໃບລ້າງບາບນັ້ນ ແລະ ບໍ່ດົນກໍມາສາລະພາບຄວາມຜິດບາບໃຫ້ລູເທີຟັງໃນຖານະທີ່ເພິ່ນເປັນສາສະໜາຈານປະຈຳໂບດ. ພວກເຂົາຫວັງວ່າເພິ່ນຈະປະກາດວ່າຄວາມບາບຂອງຕົນໄດ້ຮັບການອະໄພແລ້ວ ບໍ່ແມ່ນເພາະມີການສຳນຶກຜິດ ແລະ ຢາກປ່ຽນແປງຊີວິດ ແຕ່ຍ້ອນວ່າມີໃບລ້າງບາບ. ລູເທີປະຕິເສດທີ່ຈະປະກາດວ່າພວກເຂົາໄດ້ຮັບການອະໄພແລ້ວ ແລະ ເຕືອນເຂົາທັງຫຼາຍວ່າ ຖ້າບໍ່ກັບໃຈ ແລະ ປ່ຽນແປງຊີວິດ ກໍຈະພິນາດໃນຄວາມບາບ. ສະມາຊິກເຫຼົ່ານັ້ນໄດ້ກັບໄປຫາເທັດເຊັນດ້ວຍຄວາມສັບສົນໃຈ ແລະ ຈົ່ມໃຫ້ລາວຟັງວ່າ ອາຈານຂອງພວກເຂົາບໍ່ຍອມຮັບໃບລ້າງບາບ. ບາງຄົນຍັງຮຽກຮ້ອງຢ່າງແຂງຂັນໃຫ້ລາວຄືນເງິນ. ບາດຫຼວງຜູ້ນີ້ຄຽດແຄ້ນຫຼາຍ ແລະ ກ່າວຄຳສາບແຊ່ງທີ່ໜ້າຢ້ານກົວທີ່ສຸດ. ລາວໃຫ້ຄົນຈູດໄຟຢູ່ເດີ່ນເມືອງ ແລະ ປະກາດວ່າເພິ່ນ “ໄດ້ຮັບຄຳສັ່ງຈາກສັນຕະປາປາໃຫ້ເຜົາຄົນນອກຮີດທຸກຄົນທີ່ກ້າຕໍ່ຕ້ານໃບລ້າງບາບອັນສັກສິດຂອງລາວ.” (ໂດບິນເຍ, ເຫຼັ້ມ 3, ບົດ 4). {GC 128.3}

## {GC 129.1}

ບັດນີ້ລູເທີຈຶ່ງກ້າວສູ່ວຽກງານປະກາດສັດຈະທຳດ້ວຍຄວາມກ້າຫານ. ເພິ່ນຢືນຕັກເຕືອນໃນທຳມາດດ້ວຍສຽງທີ່ໜັກແໜ້ນ ແລະ ຈິງຈັງ. ລູເທີອະທິບາຍໃຫ້ປະຊາຊົນຟັງວ່າຄວາມບາບເປັນສິ່ງທີ່ສ້າງຄວາມເສື່ອມເສຍ ພ້ອມທັງສອນພວກເຂົາວ່າ ມະນຸດບໍ່ສາມາດທຳບຸນເພື່ອຫຼຸດຜ່ອນຄວາມຜິດ ຫຼື ພົ້ນການລົງໂທດໄດ້. ມີແຕ່ການກັບໃຈມາຫາພຣະເຈົ້າ ແລະ ການເຊື່ອວາງໃຈໃນພຣະຄຣິສເທົ່ານັ້ນທີ່ສາມາດຊ່ວຍຄົນບາບໃຫ້ລອດພົ້ນໄດ້. ພຣະຄຸນຂອງພຣະຄຣິສບໍ່ແມ່ນສິ່ງທີ່ຈະຊື້ໄດ້ ແຕ່ເປັນຂອງປະທານທີ່ບໍ່ຕ້ອງເສຍຄ່າ. ລູເທີແນະນຳປະຊາຊົນບໍ່ໃຫ້ຊື້ໃບລ້າງບາບ ແຕ່ໃຫ້ເບິ່ງພຣະຜູ້ໄຖ່ດ້ວຍຄວາມເຊື່ອ ເພາະພຣະອົງຖືກຄຶງໄວ້ທີ່ໄມ້ກາງແຂນເພື່ອໄຖ່ບາບຂອງພວກເຂົາ. ເພິ່ນໄດ້ເວົ້າເຖິງປະສົບການອັນເຈັບປວດຂອງຕົນໃນການພະຍາຍາມຫາຄວາມລອດພົ້ນດ້ວຍການຖ່ອມໃຈລົງ ແລະ ການທໍລະມານຕົນເອງໂດຍບໍ່ມີປະໂຫຍດ. ນອກຈາກນັ້ນກໍຍັງຢືນຢັນຕໍ່ຜູ້ຟັງວ່າເພິ່ນໄດ້ຮັບສັນຕິສຸກ ແລະ ຄວາມຊົມຊື່ນຍິນດີດ້ວຍການເຊື່ອວາງໃຈໃນພຣະຄຣິສ ແລະ ການເຊົາເບິ່ງທີ່ຕົວເອງ. {GC 129.1}

## {GC 129.2}

### ມາດຕາ 95 ຂໍ້

ໃນຂະນະທີ່ເທັດເຊັນສືບຕໍ່ຂາຍໃບລ້າງບາບ ແລະ ປັ້ນເລື່ອງຢ່າງໝິ່ນປະມາດນັ້ນ, ລູເທີຕັ້ງໃຈປະທ້ວງຄວາມຊົ່ວດັ່ງກ່າວໂດຍໃຊ້ວິທີທີ່ຈະໄດ້ຜົນດີກວ່າ. ໃນບໍ່ຊ້າຈຶ່ງໄດ້ໂອກາດ. ໂບດໃນປ້ອມຫີນແຫ່ງເມືອງວິດເທັນເບີກມີວັດຖຸສັກສິດຫຼາຍຊິ້ນ ແລະ ໃນວັນສຳຄັນທາງສາສະໜາກໍຈະມີການນຳວັດຖຸສັກສິດເຫຼົ່ານີ້ອອກມາໃຫ້ປະຊາຊົນເບິ່ງ. ທຸກຄົນທີ່ມາຢາມໂບດ ແລະ ສາລະພາບບາບໃນວັນທີ່ສະແດງວັດຖຸສັກສິດກໍຈະໄດ້ຮັບການອະໄພບາບຢ່າງຄົບຖ້ວນ. ສະນັ້ນ, ຈຶ່ງມີປະຊາຊົນເຂົ້າໂບດຢ່າງຫຼວງຫຼາຍໃນວັນສຳຄັນດັ່ງກ່າວ. ເວລານັ້ນໃກ້ເຖິງເທດສະການທີ່ສຳຄັນທີ່ສຸດເທດສະການໜຶ່ງຄືວັນສະຫຼອງບັນດານັກບຸນ. ກ່ອນເທດສະການໜຶ່ງວັນ [ກໍຄື 31 ຕຸລາ ຄ.ສ. 1517] ລູເທີຮ່ວມຍ່າງໄປກັບຝູງຊົນມຸ່ງໜ້າໄປໂບດ ແລະ ໄດ້ຕິດປະກາດມາດຕາ 95 ຂໍ້ຕໍ່ຕ້ານການຂາຍໃບລ້າງບາບໄວ້ທີ່ປະຕູໂບດ ໂດຍປະກາດວ່າຖ້າມີຜູ້ໃດເຫັນສົມຄວນກ່າວຄັດຄ້ານ ເພິ່ນພ້ອມຈະປ້ອງກັນມາດຕາເຫຼົ່ານີ້ທີ່ມະຫາວິທະຍາໄລໃນມື້ຖັດໄປ. {GC 129.2}

## {GC 130.1}

ມາດຕາຂອງລູເທີກາຍເປັນຂ່າວທີ່ທຸກຄົນເວົ້າເຖິງ. ຜູ້ຄົນພາກັນອ່ານຊ້ຳແລ້ວຊ້ຳອີກ ແລ້ວນຳໄປເລົ່າຕໍ່ໃນທຸກບ່ອນທຸກແຫ່ງ. ເລື່ອງນີ້ສ້າງຄວາມຕື່ນຕົວຢ່າງບໍ່ເຄີຍມີມາກ່ອນໃນມະຫາວິທະຍາໄລ ແລະ ທົ່ວທັງເມືອງ. ມາດຕາ 95 ຂໍ້ນີ້ພິສູດໃຫ້ເຫັນວ່າ ບໍ່ວ່າສັນຕະປາປາ ຫຼື ມະນຸດຄົນໃດກໍບໍ່ມີສິດອຳນາດທີ່ຈະອະໄພຄວາມບາບ ຫຼື ຍົກໂທດໃຫ້ແກ່ຜູ້ໃດ. ການຂາຍໃບລ້າງບາບນີ້ເປັນພຽງລະຄອນຕະຫຼົກ, ເປັນກົນອຸບາຍຫາເງິນໂດຍອາໄສຄວາມງົມງວາຍຂອງປະຊາຊົນ, ເປັນແຜນຂອງຊາຕານເພື່ອທຳລາຍຈິດວິນຍານຂອງທຸກຄົນທີ່ຫຼົງເຊື່ອຄຳຫຼອກລວງນີ້. ລູເທີຍັງຢືນຢັນຢ່າງແຈ່ມແຈ້ງວ່າ ຂ່າວປະເສີດຂອງພຣະຄຣິສເປັນຊັບສົມບັດອັນລ້ຳຄ່າທີ່ສຸດຂອງຄຣິສຕະຈັກ ແລະ ພຣະຄຸນຂອງພຣະເຈົ້າທີ່ເປີດເຜີຍໃນຂ່າວປະເສີດນັ້ນມີໄວ້ສຳລັບທຸກຄົນທີ່ສະແຫວງຫາດ້ວຍການກັບໃຈ ແລະ ຄວາມເຊື່ອ. {GC 130.1}

## {GC 130.2}

ມາດຕາຂອງລູເທີທ້າທາຍໃຫ້ມີການອະພິບາຍ ແຕ່ບໍ່ມີໃຜກ້າຮັບຄຳທ້າ. ພາຍໃນບໍ່ເທົ່າໃດມື້ ຄຳຖາມທີ່ລູເທີສະເໜີນັ້ນກໍແຜ່ກະຈາຍໄປທົ່ວເຢຍລະມັນ ແລະ ໃນອີກບໍ່ເທົ່າໃດອາທິດ ກໍດັງກ້ອງໄປທົ່ວເອີຣົບ. ມີຄົນສັດທາໃນຄຣິສຕະຈັກໂຣມຫຼາຍຄົນທີ່ເຄີຍໂສກເສົ້າເພາະຄວາມບາບຊົ່ວທີ່ປາກົດຢູ່ໃນຄຣິສຕະຈັກໃນຂະນະນັ້ນ ແຕ່ບໍ່ຮູ້ຈະຢຸດຢັ້ງມັນໄດ້ແນວໃດ. ເມື່ອພວກເຂົາອ່ານມາດຕາຂອງລູເທີກໍເຕັມໄປດ້ວຍຄວາມຊົມຊື່ນຍິນດີ ເພາະຮູ້ວ່ານີ້ແມ່ນສຽງຂອງພຣະເຈົ້າ. ພວກເຂົາຮູ້ສຶກວ່າອົງພຣະຜູ້ເປັນເຈົ້າຊົງຍື່ນພຣະຫັດລົງມາເພື່ອຢຸດຢັ້ງກະແສແຫ່ງຄວາມຊົ່ວທີ່ພວມໄຫຼບ່າອອກມາຈາກສັນຕະສຳນັກໂຣມ. ບັນດາຂຸນນາງ ແລະ ເຈົ້າໜ້າທີ່ບ້ານເມືອງກໍແອບດີໃຈທີ່ຈະມີການຈຳກັດອຳນາດອັນອວດດີຂອງສັນຕະປາປາ ເຊິ່ງບໍ່ຍອມໃຫ້ມີການອຸທອນຄຳຕັດສິນຂອງຕົນ. {GC 130.2}

## {GC 130.3}

ແຕ່ຝູງຊົນທີ່ງົມງວາຍ ແລະ ຮັກການເຮັດບາບກໍພາກັນສະທ້ານຢ້ານກົວເມື່ອຄຳຄຳສອນອັນຫຼອກລວງທີ່ເຄີຍປອບໃຈພວກເຂົາໄດ້ຖືກກວາດຖິ້ມໄປ. ພວກບາດຫຼວງຫົວໝໍ ເມື່ອຖືກຂັດຈັງຫວະໃນການອະນຸຍາດໃຫ້ເຮັດຊົ່ວ ແລະ ເມື່ອເຫັນວ່າລາຍໄດ້ຂອງຕົນກຳລັງຕົກຢູ່ໃນອັນຕະລາຍ ກໍພາກັນຄຽດແຄ້ນ ແລະ ຮ່ວມມືກັນເພື່ອປົກປ້ອງຂໍ້ອ້າງຂອງພວກເຂົາ. ລູເທີຕ້ອງຮັບມືກັບຄົນທີ່ຕໍ່ຕ້ານເພິ່ນຢ່າງຮຸນແຮງ. ບາງຄົນຫາວ່າເພິ່ນເຮັດໄປຕາມອາລົມໂດຍບໍ່ຄິດໜ້າຄິດຫຼັງ. ສ່ວນຄົນອື່ນກ່າວຫາວ່າເພິ່ນອວດອ້າງເກີນຂອບເຂດ ໂດຍເວົ້າວ່າພຣະເຈົ້າບໍ່ໄດ້ຊົງນຳພາເພິ່ນ ແຕ່ເພິ່ນບາງອາດເຮັດໄປດ້ວຍຄວາມຈອງຫອງ. ລູເທີຕອບວ່າ: “ໃຜບໍ່ຮູ້ວ່າ ຄົນທີ່ນຳສະເໜີແນວຄິດໃໝ່ແທບທຸກຄົນມັກຖືກຫາວ່າມີຄວາມຈອງຫອງ ແລະ ກໍ່ໃຫ້ເກີດການທະເລາະວິວາດຂຶ້ນ…ເປັນຫຍັງພຣະຄຣິສ ແລະ ບັນດາຜູ້ຍອມຕາຍເພື່ອຄວາມເຊື່ອຈຶ່ງຖືກປະຫານຊີວິດ? ກໍເພາະພວກເຂົາເບິ່ງຄືຄົນຈອງຫອງ ທີ່ໝິ່ນປະໝາດປັນຍາຂອງຍຸກນັ້ນ ແລະ ເພາະການນຳສະເໜີສິ່ງແປກໃໝ່ ໂດຍທີ່ບໍ່ໄດ້ຖ່ອມຕົວຂໍຄຳປຶກສາຈາກຜູ້ຊ່ຽວຊານແນວຄິດບູຮານ.” {GC 130.3}

## {GC 131.1}

ລູເທີຍັງປະກາດອີກວ່າ: “ສິ່ງໃດກໍຕາມທີ່ຂ້າພເຈົ້າຈະເຮັດນັ້ນ ຈະສຳເລັດບໍ່ແມ່ນດ້ວຍສະຕິປັນຍາຂອງມະນຸດ ແຕ່ດ້ວຍການຊົງນຳຂອງພຣະເຈົ້າ. ຖ້າວຽກງານນີ້ມາຈາກພຣະເຈົ້າ, ໃຜຈະຢຸດມັນໄດ້? ຖ້າບໍ່ແມ່ນ, ໃຜຈະເຮັດໃຫ້ມັນສຳເລັດ? ບໍ່ແມ່ນຕາມໃຈຂ້າພະເຈົ້າ, ບໍ່ແມ່ນຕາມໃຈພວກເຂົາ, ບໍ່ແມ່ນຕາມໃຈພວກເຮົາ; ແຕ່ຂໍໃຫ້ເປັນໄປຕາມພຣະປະສົງຂອງພຣະບິດາຜູ້ສະຖິດຢູ່ໃນສະຫວັນ.” (ໂດບິນເຍ, ເຫຼັ້ມ 3, ບົດ 6). {GC 131.1}

## {GC 131.2}

### ການຕໍ່ຕ້ານຈາກຜູ້ມີອຳນາດ

ເຖິງແມ່ນວ່າພຣະວິນຍານຂອງພຣະເຈົ້າຊົງດົນໃຈໃຫ້ລູເທີເລີ່ມວຽກງານຂອງເພິ່ນ, ແຕ່ເພິ່ນຕ້ອງຜະເຊີນກັບການຕໍ່ຕ້ານຢ່າງຮຸນແຮງ. ການຕຳໜິຕິຕຽນຂອງພວກສັດຕູ, ການບິດເບືອນເຈດຕະນາຂອງເພິ່ນ ແລະ ການໃສ່ຮ້າຍປ້າຍສີອຸປະນິໄສ ແລະ ແຮງຈູງໃຈຂອງເພິ່ນຢ່າງບໍ່ເປັນທຳ ໄດ້ຖາໂຖມເຂົ້າໃສ່ເພິ່ນເໝືອນຄື້ນຊຸນາມິທີ່ໄຫຼມາທ່ວມຕົວ ເຊິ່ງກະທົບຕໍ່ຄວາມຮູ້ສຶກຂອງເພິ່ນບໍ່ຫຼາຍກໍໜ້ອຍ. ເພິ່ນເຄີຍໝັ້ນໃຈວ່າບັນດາຜູ້ນຳທັງໃນຄຣິສຕະຈັກ ແລະ ໃນສະຖາບັນການສຶກສາຈະຮ່ວມມືກັບເພິ່ນໃນການປະຕິຮູບດ້ວຍຄວາມຍິນດີ. ຄຳໜູນໃຈຈາກຜູ້ມີອຳນາດສູງໄດ້ສ້າງຄວາມຊົມຊື່ນຍິນດີ ແລະ ຄວາມຫວັງໃຫ້ແກ່ເພິ່ນ. ເພິ່ນເຫັນມື້ອັນສົດໃສກຳລັງຈະມາເຖິງສຳລັບຄຣິສຕະຈັກ. ແຕ່ຄຳໜູນໃຈໄດ້ກາຍເປັນຄຳຕຳໜິ ແລະ ການກ່າວໂທດ. ເຈົ້າໜ້າທີ່ຫຼາຍຄົນທັງໃນຄຣິສຕະຈັກ ແລະ ໃນບ້ານເມືອງຮູ້ວ່າມາດຕາຂອງລູເທີເປັນຄວາມຈິງ, ແຕ່ພວກເຂົາເຫັນວ່າການຍອມຮັບຄວາມຈິງເຫຼົ່ານັ້ນຈະນຳໄປສູ່ການປ່ຽນແປງຄັ້ງໃຫຍ່. ຖ້າຈະນຳແສງສະຫວ່າງໃຫ້ປະຊາຊົນ ແລະ ປະຕິຮູບພວກເຂົາ ກໍເທົ່າກັບເປັນການທຳລາຍອຳນາດຂອງໂຣມ, ເງິນທີ່ໄຫຼເຂົ້າຄັງເງິນເປັນກອບເປັນກຳນັ້ນກໍຈະຢຸດລົງ ແລ້ວພວກຜູ້ນຳໃນລະບອບສັນຕະປາປາຈະບໍ່ສາມາດໃຊ້ຊີວິດຢ່າງຫຼູຫຼາເໝືອນທີ່ຜ່ານມາ. ຊ້ຳບໍ່ໜໍາ, ຖ້າສອນໃຫ້ປະຊາຊົນຄິດເປັນ, ຮັບຜິດຊອບຊີວິດຂອງຕົວເອງ  ແລະ ເບິ່ງໄປຍັງພຣະຄຣິສແຕ່ຜູ້ດຽວເພື່ອຄວາມລອດພົ້ນ, ກໍຈະນຳໄປສູ່ການທຳລາຍບັນລັງຂອງສັນຕະປາປາ ແລະ ໃນທີ່ສຸດອຳນາດຂອງພວກເຂົາກໍຈະຖືກທຳລາຍເຊັ່ນກັນ. ດ້ວຍເຫດນີ້, ພວກເຂົາຈຶ່ງປະຕິເສດຄວາມຮູ້ທີ່ພຣະເຈົ້າປະທານໃຫ້ ແລະ ຕໍ່ຕ້ານພຣະຄຣິສ ແລະ ຄວາມຈິງ ໂດຍການຂັດຂວາງຜູ້ທີ່ພຣະອົງສົ່ງມາໃຫ້ປະກາດຄວາມຈິງແກ່ພວກເຂົາ. {GC 131.2}

## {GC 132.1}

ລູເທີຕົວສັ່ນເມື່ອຄຳນຶງວ່າເພິ່ນເປັນຊາຍຄົນດຽວທີ່ກຳລັງຕໍ່ຕ້ານມະຫາອຳນາດຂອງໂລກ. ບາງຄັ້ງເພິ່ນສົງໄສວ່າ ແມ່ນແທ້ບໍ ທີ່ພຣະເຈົ້າຊົງນຳໃຫ້ເພິ່ນຕໍ່ສູ້ກັບສິດອຳນາດຂອງຄຣິສຕະຈັກໂຣມ. ເພິ່ນຂຽນວ່າ: “ຂ້າພະເຈົ້າແມ່ນໃຜທີ່ຈະຕໍ່ຕ້ານອຳນາດຍິ່ງໃຫຍ່ຂອງສັນຕະປາປາທີ່ມີ…ກະສັດທັງຫຼາຍໃນໂລກ ແລະ ປະຊາຊົນທັງປວງສັ່ນຕົວຕໍ່ໜ້າເພິ່ນ?…ບໍ່ມີໃຜຮູ້ໄດ້ວ່າໃນສອງປີທຳອິດນັ້ນຈິດໃຈຂອງຂ້າພະເຈົ້າເປັນທຸກຊ້ຳໃດ, ແລ້ວຂ້າພະເຈົ້າຮູ້ສຶກທໍ້ຖອຍສິ້ນຫວັງສ່ຳໃດ.” (ໂດບິນເຍ, ເຫຼັ້ມ 3, ບົດ 6). ແຕ່ພຣະເຈົ້າບໍ່ຊົງປະໃຫ້ເພິ່ນທໍ້ຖອຍໝົດຫວັງ. ເມື່ອບໍ່ມີມະນຸດຊ່ວຍເຫຼືອແລ້ວ ເພິ່ນຈຶ່ງເພິ່ງພາພຣະເຈົ້າແຕ່ຜູ້ດຽວ ແລະ ໄດ້ຮຽນຮູ້ວ່າເພິ່ນສາມາດພັກພິງໃນອ້ອມແຂນອັນຊົງຣິດຂອງພຣະອົງດ້ວຍຄວາມປອດໄພຢ່າງແທ້ຈິງ. {GC 132.1}

## {GC 132.2}

ລູເທີຂຽນເຖິງໝູ່ເພື່ອນຄົນໜຶ່ງຜູ້ສະໜັບສະໜູນການປະຕິຮູບວ່າ: “ພວກເຮົາບໍ່ສາມາດເຂົ້າໃຈພຣະຄຳພີດ້ວຍການສຶກສາ ຫຼື ສະຕິປັນຍາຂອງເຮົາເອງ. ໜ້າທີ່ທຳອິດຂອງທ່ານແມ່ນຕ້ອງເລີ່ມຕົ້ນດ້ວຍການອະທິຖານ. ຈົ່ງທູນຂໍໃຫ້ອົງພຣະຜູ້ເປັນເຈົ້າຊົງໂຜດປະທານຄວາມເຂົ້າໃຈອັນແທ້ຈິງໃນພຣະຄຳຂອງພຣະອົງດ້ວຍພຣະກະລຸນາອັນລົ້ນເຫຼືອ. ບໍ່ມີຜູ້ໃດສາມາດອະທິບາຍພຣະຄຳຂອງພຣະເຈົ້າໄດ້ນອກຈາກພຣະອົງຜູ້ຊົງປະທານພຣະຄຳນັ້ນ ດັ່ງທີ່ພຣະອົງຊົງກ່າວວ່າ: “ພວກເຂົາທັງຫຼາຍຈະໄດ້ຮັບການສອນຈາກພຣະເຈົ້າ.” (ໂຍຮັນ 6:45 LCV). ຢ່າຫວັງເພິ່ງຄວາມພະຍາຍາມ ຫຼື ຄວາມເຂົ້າໃຈຂອງຕົນເອງ. ຈົ່ງເພິ່ງພາພຣະເຈົ້າ ແລະ ການຊົງນຳຂອງພຣະວິນຍານຂອງພຣະອົງເທົ່ານັ້ນ. ຈົ່ງເຊື່ອຄຳເວົ້ານີ້ຈາກຄົນທີ່ໄດ້ຜ່ານປະສົບການມາແລ້ວ.” (ໃນທີ່ດຽວກັນ, ປື້ມ 3, ບົດ 7.) ນີ້ແມ່ນບົດຮຽນອັນສຳຄັນຍິ່ງສຳລັບຜູ້ທີ່ຮູ້ສຶກວ່າພຣະເຈົ້າຊົງຮຽກເອີ້ນໃຫ້ນຳຄວາມຈິງອັນເລິກເຊິ່ງສຳລັບຍຸກນີ້ໄປປະກາດແກ່ຜູ້ອື່ນ. ຄວາມຈິງເຫຼົ່ານີ້ຈະປຸກຊາຕານ ແລະ ຜູ້ທີ່ຫຼົງຮັກເລື່ອງຫຼອກລວງຂອງມັນໃຫ້ລຸກຂຶ້ນຕໍ່ຕ້ານ. ໃນການຕໍ່ສູ້ກັບອຳນາດຊົ່ວນັ້ນ ຈຳເປັນຕ້ອງມີຫຼາຍກວ່າພຽງແຕ່ສະຕິປັນຍາ ແລະ ຄວາມສະຫຼາດຂອງມະນຸດເທົ່ານັ້ນ. {GC 132.2}

## {GC 132.3}

ເມື່ອພວກສັດຕູອ້າງຮີດຄອງປະເພນີ, ຫຼື ຍົກຄຳຖະແຫຼງ ຫຼື ອຳນາດຂອງສັນຕະປາປາມາໂຕ້ຖຽງ, ລູເທີຕອບໂຕ້ດ້ວຍພຣະຄຳພີພຽງຢ່າງດຽວ, ເປັນເຫດຜົນທີ່ພວກເຂົາບໍ່ສາມາດຕອບໄດ້. ດັ່ງນັ້ນ, ສະນັ້ນຄົນທີ່ເປັນທາດປະເພນີ ແລະ ຄວາມງົມງວາຍຈຶ່ງກະຫາຍເລືອດລູເທີເໝືອນຄົນຢິວໄດ້ຮ້ອງຂໍໃຫ້ປະຫານຊີວິດພຣະເຢຊູຄຣິສ. ພວກເຄັ່ງໃນລະບອບສັນຕະປາປາຮ້ອງວ່າ: ພວກคลั่งຄຣິສຕະຈັກໂຣມຮ້ອງວ່າ: “ມັນເປັນຄົນນອກຮີດ. ການປ່ອຍຄົນທີ່ນອກຮີດຜູ້ຊົ່ວຮ້າຍເຊັ່ນນີ້ໃຫ້ມີຊີວິດຕໍ່ອີກຊົ່ວໂມງໜຶ່ງກໍເປັນຄວາມຜິດຮ້າຍແຮງຕໍ່ຄຣິສຕະຈັກ. ໃຫ້ເຮົາສ້າງຕະແລງແກງ ແລະ ແຂວນຄໍມັນໃຫ້ຕາຍ!” (ໂດບິນເຍ, ເຫຼັ້ມ 3, ບົດ 9). ແຕ່ລູເທີບໍ່ໄດ້ຕົກເປັນເຫຍື່ອຄວາມໂກດຮ້າຍຂອງພວກເຂົາ. ພຣະເຈົ້າຍັງມີພາລະກິດໃຫ້ເພິ່ນເຮັດ ແລະ ໄດ້ສົ່ງເຫຼົ່າທູດສະຫວັນມາປົກປ້ອງເພິ່ນ. ເຖິງຢ່າງໃດກໍຕາມ, ຫຼາຍຄົນທີ່ໄດ້ຮັບຄວາມສະຫວ່າງອັນລ້ຳຄ່າຈາກລູເທີໄດ້ຕົກເປັນເປົ້າຄວາມຄຽດແຄ້ນຂອງຊາຕານ. ຄົນເຫຼົ່ານີ້ຍອມຖືກທໍລະມານ ແລະຖືກຂ້າຕາຍເພື່ອຄວາມຈິງໂດຍບໍ່ໄດ້ຢ້ານກົວແຕ່ຢ່າງໃດ. {GC 132.3}

## {GC 133.1}

ຄົນຮູ້ຈັກຄິດທົ່ວປະເທດເຢຍລະມັນຕ່າງໃຫ້ຄວາມສົນໃຈໃນຄຳສອນຂອງລູເທີ. ຄຳເທດສະໜາ ແລະ ບົດຄວາມງານຂຽນຂອງເພິ່ນເປັນດັ່ງທີ່ສ່ອງໄປໃຫ້ຄົນນັບໝື່ນນັບແສນຕື່ນຂຶ້ນ. ຄວາມເຊື່ອທີ່ມີຊີວິດກຳລັງເຂົ້າມາແທນທີ່ສະພາບຈິດວິນຍານທີ່ຕາຍແລ້ວເພາະເນັ້ນພິທີກຳ ເຊິ່ງເປັນສະພາບຂອງຄຣິສຕະຈັກມາເປັນເວລາດົນນານ. ນັບມື້ປະຊາຊົນຍິ່ງໝົດຄວາມເຊື່ອໝັ້ນໃນຄວາມງົມງວາຍຂອງຄຣິສຕະຈັກໂຣມ. ອະຄະຕິທີ່ເຄີຍຂວາງກັ້ນນັ້ນກຳລັງພັງເພລົງມາ. ພຣະຄຳຂອງພຣະເຈົ້າທີ່ລູເທີໃຊ້ທົດສອບຄຳສອນ ແລະ ຫຼັກຄວາມເຊື່ອທຸກຢ່າງນັ້ນ ກໍປຽບເໝືອນດາບສອງຄົມທີ່ຟັນເຂົ້າເຖິງຈິດໃຈຂອງປະຊາຊົນ. ທຸກບ່ອນມີຄວາມຕື່ນຕົວຢາກເຕີບໃຫຍ່ທາງຈິດວິນຍານ. ທຸກແຫ່ງມີຄວາມຫິວກະຫາຍຄວາມຊອບທຳ ເຊິ່ງບໍ່ເຄີຍມີມາກ່ອນເປັນເວລາຫຼາຍສັດຕະວັດ. ປະຊາຊົນເຄີຍຫວັງເພິ່ງປະເພນີຂອງມະນຸດ ແລະ ຄົນກາງທີ່ເປັນມະນຸດ, ມາບັດນີ້ພວກເຂົາກໍຫັນໄປຖ່ອມໃຈລົງຮັບເຊື່ອໃນພຣະຄຣິສຜູ້ຖືກຄຶງໄວ້ທີ່ໄມ້ກາງແຂນ. {GC 133.1}

## {GC 133.2}

### ຖືກສັ່ງໃຫ້ຂຶ້ນສານທີ່ນະຄອນໂຣມ

ຄວາມສົນໃຈທີ່ແຜ່ຂະຫຍາຍອອກໄປນີ້ເຮັດໃຫ້ພວກເຈົ້າໜ້າທີ່ໃນລະບອບສັນຕະປາປາຍິ່ງຢ້ານກົວຫຼາຍຂຶ້ນ. ລູເທີໄດ້ຮັບໝາຍຮຽກໃຫ້ໄປຂຶ້ນສານທີ່ນະຄອນໂຣມເພື່ອຕອບຂໍ້ກ່າວຫາວ່າເປັນຄົນນອກຮີດ. ຄຳສັ່ງນີ້ເຮັດໃຫ້ໝູ່ເພື່ອນຂອງເພິ່ນຕົກໃຈຢ້ານ. ພວກເຂົາຮູ້ດີເຖິງອັນຕະລາຍທີ່ລໍຖ້າເພິ່ນຢູ່ໃນນະຄອນອັນຊົ່ວຮ້າຍນັ້ນ ເຊິ່ງມົວເມົາດ້ວຍເລືອດຂອງຜູ້ຕາຍເພື່ອຄວາມເຊື່ອໃນພຣະເຢຊູ. ພວກເຂົາຈຶ່ງຄັດຄ້ານການໄປນະຄອນໂຣມ ແລະ ຂໍໃຫ້ເພິ່ນຮັບການສອບສວນໃນປະເທດເຢຍລະມັນແທນ. {GC 133.2}

## {GC 133.3}

ໃນທີ່ສຸດມີການຕົກລົງຕາມນັ້ນ ແລະ ໄດ້ແຕ່ງຕັ້ງທູດຂອງສັນຕະປາປາມາພິຈາລະນາຄະດີ. ໃນຄຳສັ່ງທີ່ສັນຕະປາປາມອບໃຫ້ເຈົ້າໜ້າທີ່ຜູ້ນີ້ ໄດ້ລະບຸວ່າລູເທີຖືກຕັດສິນເປັນຜູ້ສອນນອກຮີດໄປຮຽບຮ້ອຍແລ້ວ. ດັ່ງນັ້ນ ທູດຈຶ່ງໄດ້ຮັບຄຳສັ່ງ “ໃຫ້ດຳເນີນຄະດີ ແລະ ຈັບກຸມໂດຍບໍ່ໃຫ້ຊັກຊ້າ.” ຖ້າລູເທີຍັງຢືນຢັດບໍ່ຍອມຮັບຜິດ ແລະ ທູດບໍ່ສາມາດຈັບກຸມໄດ້ ກໍໃຫ້ມີອຳນາດ “ຕັດສິດຂອງລາວທົ່ວທຸກບ່ອນໃນເຢຍລະມັນ, ໃຫ້ເນລະເທດ, ສາບແຊ່ງ ແລະ ຕັດການເປັນສະມາຊິກຄຣິສຕະຈັກຂອງທຸກຄົນທີ່ສະໜັບສະໜູນລາວ.” (ໂດບິນເຍ, ເຫຼັ້ມ 4, ບົດ 2). ຍິ່ງໄປກວ່ານັ້ນ, ເພື່ອກຳຈັດຄຳສອນນອກຮີດທີ່ແຜ່ລາມນີ້ໃຫ້ໝົດສິ້ນ, ສັນຕະປາປາຈຶ່ງສັ່ງໃຫ້ທູດຂອງເພິ່ນຕັດຄວາມເປັນສະມາຊິກຄຣິສຕະຈັກໃຫ້ທຸກຄົນທີ່ບໍ່ຍອມຈັບກຸມລູເທີກັບພັກພວກ ແລະ ສົ່ງໃຫ້ຄຣິສຕະຈັກໂຣມລົງໂທດ, ບໍ່ວ່າຈະມີຕຳແໜ່ງສູງໃນຄຣິສຕະຈັກ ຫຼື ຝ່າຍປົກຄອງກໍຕາມ ຍົກເວັ້ນຈັກກະພັດເທົ່ານັ້ນ. {GC 133.3}

## {GC 134.1}

ພຶຕິກຳນີ້ສະແດງເຖິງທາດແທ້ຂອງລະບອບສັນຕະປາປາ. ໃນເອກະສານສະບັບນີ້ບໍ່ມີຮ່ອງຮອຍຂອງຫຼັກການຄຣິສຕຽນ ຫຼື ແມ່ນແຕ່ຄວາມຍຸຕິທຳທົ່ວໄປ. ລູເທີຢູ່ຫ່າງໄກຈາກນະຄອນໂຣມ ແລະ ບໍ່ມີໂອກາດອະທິບາຍ ຫຼື ປົກປ້ອງຈຸດຢືນຂອງຕົນ. ແຕ່ກ່ອນທີ່ຈະມີການສືບສວນຄະດີ ເພິ່ນກໍຖືກຕັດສິນວ່າເປັນຜູ້ສອນນອກຮີດ. ໃນມື້ດຽວກັນນັ້ນເພິ່ນຖືກຕັກເຕືອນ, ຖືກກ່າວຫາ, ຖືກພິພາກສາ ແລະ ຖືກຕັດສິນວ່າມີຄວາມຜິດ. ທັງໝົດນີ້ເຮັດໂດຍຜູ້ທີ່ອ້າງຕົນເປັນພຣະບິດາຜູ້ບໍລິສຸດ, ຜູ້ມີອຳນາດສູງສຸດໃນຄຣິສຕະຈັກ ແລະ ຝ່າຍການປົກຄອງ, ຜູ້ທີ່ອ້າງວ່າບໍ່ມີວັນຜິດພາດ! {GC 134.1}

## {GC 134.2}

ໃນເວລານີ້ເມື່ອລູເທີຕ້ອງການຄວາມເຫັນໃຈ ແລະ ຄຳແນະນຳຈາກເພື່ອນແທ້, ພຣະເຈົ້າຊົງຈັດຕຽມໃຫ້ເມລັງໂທນ (Melanchthon) ເດີນທາງໄປເມືອງວິດເທັນເບີກ. ເພິ່ນອາຍຸຍັງໜ້ອຍ ເປັນຄົນສຸພາບ ແລະ ຂີ້ອາຍ, ແຕ່ມີວິຈາລະນະຍານ, ຄວາມຮອບຮູ້, ວາທະສິນທີ່ໂນ້ມນ້າວໃຈ ແລະ ການດຳເນີນຊີວິດທີ່ບໍລິສຸດທ່ຽງທຳ ເຊິ່ງເຮັດໃຫ້ເມລັງໂທນເປັນທີ່ຍອມຮັບນັບຖືຂອງຄົນທົ່ວໄປ. ຊື່ສຽງດ້ານຄວາມສາມາດທີ່ປາດເປື່ອງບໍ່ດ້ອຍກວ່າເລື່ອງຄວາມອ່ອນສຸພາບ. ໃນບໍ່ຊ້າເພິ່ນກໍມາເປັນສາວົກທີ່ເອົາໃຈໃສ່ຂ່າວປະເສີດຢ່າງຂະຫຍັນໝັ່ນພຽນ ແລະ ກາຍເປັນມິດສະຫາຍທີ່ລູເທີໄວ້ວາງໃຈທີ່ສຸດ ພ້ອມທັງເປັນຜູ້ສະໜັບສະໜູນທີ່ສຳຄັນ. ຄວາມອ່ອນສຸພາບ, ຄວາມລະມັດລະວັງ ແລະ ຄວາມລະອຽດຂອງເມລັງໂທນຊ່ວຍຕື່ມເຕັມໃຫ້ກັບຄວາມກ້າຫານ ແລະ ຄວາມກະຕືລືລົ້ນຂອງລູເທີ. ການຮ່ວມມືຂອງທັງສອງຄົນນີ້ໄດ້ເສີມກຳລັງໃຫ້ການປະຕິຮູບສາສະໜາ ແລະ ເປັນແຫຼ່ງກຳລັງໃຈອັນຍິ່ງໃຫຍ່ຂອງລູເທີ. {GC 134.2}

## {GC 134.3}

### ຂຶ້ນສານທີ່ເມືອງອອກເບີກ

ເມືອງອອກເບີກ (Augsburg) ຖືກກຳນົດເປັນສະຖານທີ່ພິຈາລະນາຄະດີຂອງລູເທີ, ເພິ່ນຈຶ່ງອອກເດີນທາງດ້ວຍການຍ່າງໄປທີ່ນັ້ນ. ຫຼາຍຄົນມີຄວາມກັງວົນຢ່າງໜັກຕໍ່ຄວາມປອດໄພຂອງເພິ່ນ. ມີການຂົ່ມຂູ່ຢ່າງເປີດເຜີຍວ່າເພິ່ນຈະຖືກຈັບກຸມ ແລະ ຂ້າລະຫວ່າງທາງ, ເພື່ອນໆ ຈຶ່ງອ້ອນວອນບໍ່ໃຫ້ເພິ່ນສ່ຽງໄປ. ພວກເຂົາຍັງຮ້ອງຂໍໃຫ້ເພິ່ນອອກຈາກເມືອງວິດເທັນເບີກໄປພັກຊົ່ວຄາວນຳຄົນທີ່ພ້ອມປົກປ້ອງເພິ່ນ. ແຕ່ເພິ່ນບໍ່ຍອມປະຖິ້ມໜ້າທີ່ທີ່ພຣະເຈົ້າຊົງມອບໃຫ້. ເພິ່ນຕ້ອງສືບຕໍ່ຢືນຢັດເພື່ອຄວາມຈິງຢ່າງສັດຊື່ ເຖິງແມ່ນວ່າພະຍຸຈະພັດຖະຫຼົ່ມໃສ່ກໍຕາມ. ເພິ່ນເວົ້າວ່າ: “ຂ້າພະເຈົ້າຄືກັບເຢເຣມີຢາ, ເປັນຄົນທີ່ຢູ່ທ່າມກາງຄວາມຂັດແຍ້ງ ແລະ ການຕໍ່ສູ້, ແຕ່ພວກເຂົາຍິ່ງຂົ່ມຂູ່ຫຼາຍຂຶ້ນເທົ່າໃດ ຄວາມຊົມຊື່ນຍິນດີຂອງຂ້າພະເຈົ້າກໍຍິ່ງເພີ່ມຂຶ້ນເທົ່ານັ້ນ…ພວກເຂົາໄດ້ທຳລາຍສັກສີ ແລະ ຊື່ສຽງຂອງຂ້າພະເຈົ້າແລ້ວ. ຍັງເຫຼືອພຽງສິ່ງດຽວ ຄືຮ່າງກາຍອັນບໍ່ມີຄ່າຂອງຂ້າພະເຈົ້າ. ໃຫ້ພວກເຂົາເອົາໄປເທາະ ພວກເຂົາຈະພຽງແຕ່ເຮັດໃຫ້ຊີວິດຂອງຂ້າພະເຈົ້າສັ້ນລົງບໍ່ເທົ່າໃດຊົ່ວໂມງ. ແຕ່ຈິດວິນຍານຂອງຂ້າພະເຈົ້ານັ້ນ ພວກເຂົາເອົາໄປບໍ່ໄດ້. ຜູ້ທີ່ປາຖະໜາປະກາດພຣະຄຳຂອງພຣະຄຣິສໃຫ້ແກ່ໂລກ ຕ້ອງພ້ອມຕາຍຢູ່ທຸກເວລາ.” (ໂດບິນເຍ, ເຫຼັ້ມ 4, ບົດ 4). {GC 134.3}

## {GC 135.1}

ຂ່າວທີ່ລູເທີເດີນທາງມາເຖິງເມືອງອອກເບີກນັ້ນເຮັດໃຫ້ທູດຂອງສັນຕະປາປາມີຄວາມພໍໃຈຫຼາຍ. ເບິ່ງຄືວ່າ, ຄົນນອກຮີດທີ່ປັ່ນປ່ວນປະຊາຊົນ ແລະ ຍຸຍົງໃຫ້ຄົນທັງໂລກວຸ້ນວາຍນັ້ນໄດ້ຕົກຢູ່ໃນມືຂອງຄຣິສຕະຈັກໂຣມແລ້ວ; ທູດຂອງສັນຕະປາປາກໍຕັ້ງໃຈວ່າຈະບໍ່ປ່ອຍໃຫ້ເພິ່ນໜີລອດໄປໄດ້. ລູເທີບໍ່ມີໃບຮັບຮອງຄວາມປອດໄພ ແລະ ໝູ່ເພື່ອນຂອງເພິ່ນກໍໄດ້ເຕືອນບໍ່ໃຫ້ເພິ່ນໄປພົບທູດຂອງສັນຕະປາປາໂດຍບໍ່ມີໃບຮັບຮອງນີ້. ພວກເຂົາຈຶ່ງອາສາໄປຂໍຈາກຈັກກະພັດ. ທູດຂອງສັນຕະປາປາຕັ້ງໃຈຈະບັງຄັບໃຫ້ລູເທີປະຕິເສດຄຳສອນຂອງຕົນຖ້າເປັນໄປໄດ້ ຫຼື ຖ້າບໍ່ສຳເລັດກໍຈະສົ່ງເພິ່ນໄປນະຄອນໂຣມ ເພື່ອໃຫ້ໄດ້ຮັບຊະຕາກຳດຽວກັນກັບຮັສ ແລະ ເຈໂຣມ. ດັ່ງນັ້ນ ທູດຂອງສັນຕະປາປາຈຶ່ງສົ່ງຄົນໄປຊັກຊວນລູເທີໃຫ້ມາພົບໂດຍບໍ່ຕ້ອງມີໃບຮັບຮອງຄວາມປອດໄພ ພຽງແຕ່ໃຫ້ລູເທີໄວ້ວາງໃຈໃນຄວາມເມດຕາຂອງເພິ່ນເທົ່ານັ້ນ. ແຕ່ລູເທີປະຕິເສດຢ່າງເດັດຂາດ ແລະ ບໍ່ຍອມໄປປາກົດຕົວຕໍ່ໜ້າທູດຂອງສັນຕະປາປາ ຈົນກວ່າຈະໄດ້ຮັບເອກະສານຢືນຢັນການຄຸ້ມຄອງຈາກຈັກກະພັດເສຍກ່ອນ. {GC 135.1}

## {GC 135.2}

ພວກຄົນເຄັ່ງລະບອບສັນຕະປາປາໄດ້ວາງອຸບາຍເອົາຊະນະລູເທີດ້ວຍການສະແດງທ່າທີອ່ອນໂຍນ. ທູດຂອງສັນຕະປາປາສະແດງອອກເໝືອນເປັນມິດທີ່ດີໃນເວລາພົບລູເທີ, ແຕ່ໃນຂະນະດຽວກັນກໍຮຽກຮ້ອງໃຫ້ເພິ່ນຍອມຮັບອຳນາດຂອງຄຣິສຕະຈັກໂຣມຢ່າງສິ້ນເຊີງ ແລະ ຍອມຈຳນົນທຸກຢ່າງໂດຍບໍ່ມີການໂຕ້ແຍ້ງ ຫຼື ການຕັ້ງຄຳຖາມໃດໆ. ແຕ່ເພິ່ນປະເມີນອຸປະນິໄສຂອງລູເທີຜິດໄປ. ລູເທີຕອບໂດຍສະແດງຄວາມນັບຖືຕໍ່ຄຣິສຕະຈັກ, ຄວາມປາຖະໜາທີ່ຈະຮູ້ຄວາມຈິງ, ຄວາມພ້ອມທີ່ຈະຊີ້ແຈງຂໍ້ຂ້ອງໃຈຕໍ່ຄຳສອນຂອງເພິ່ນ ແລະ ຄວາມຍິນດີທີ່ຈະໃຫ້ມະຫາວິທະຍາໄລຊັ້ນນຳບາງແຫ່ງພິຈາລະນາຄຳສອນຂອງເພິ່ນ. ແຕ່ໃນຂະນະດຽວກັນ ລູເທີຄັດຄ້ານການທີ່ພະຄາດີນັນຮຽກຮ້ອງໃຫ້ເພິ່ນຖອນຄຳສອນໂດຍບໍ່ໄດ້ພິສູດວ່າເພິ່ນຜິດ. {GC 135.2}

## {GC 136.1}

ຝ່າຍທູດຂອງສັນຕະປາປາໄດ້ພຽງແຕ່ຕອບວ່າ: “ຈົ່ງຖອນຄຳຂອງເຈົ້າສາ, ຈົ່ງຖອນຄຳສອນຂອງເຈົ້າ!” ລູເທີສະແດງໃຫ້ເຫັນວ່າ ຂໍ້ພຣະຄຳພີຮອງຮັບຈຸດຢືນຂອງເພິ່ນ ແລະ ຢືນຢັນຢ່າງໜັກແໜ້ນວ່າເພິ່ນບໍ່ສາມາດປະຕິເສດຄວາມຈິງໄດ້. ທູດຂອງສັນຕະປາປາບໍ່ສາມາດຕອບຂໍ້ໂຕ້ແຍ້ງຂອງລູເທີໄດ້ ຈຶ່ງຖະຫຼົ່ມໃສ່ເພິ່ນດ້ວຍຄຳຕຳນິ, ການເຍາະເຍີ້ຍ ແລະ ຄຳປະຈົບປະແຈງ, ພ້ອມທັງອ້າງຄຳສອນທີ່ສືບທອດກັນມາ ແລະ ຖ້ອຍຄຳຂອງຄຣິສຕຽນໃນສັດຕະວັດຕົ້ນໆ ໂດຍບໍ່ເປີດໂອກາດໃຫ້ລູເທີໄດ້ເວົ້າເລີຍ. ເມື່ອເຫັນວ່າການປະຊຸມທີ່ດຳເນີນໄປແບບນີ້ຈະບໍ່ມີປະໂຫຍດຫຍັງ, ລູເທີຈຶ່ງໄດ້ຮັບອະນຸຍາດແບບບໍ່ເຕັມໃຈໃຫ້ມີການສະເໜີຄຳຕອບເປັນລາຍລັກອັກສອນ. {GC 136.1}

## {GC 136.2}

ລູເທີຂຽນເຖິງເພື່ອນຄົນໜຶ່ງວ່າ: “ການຕອບດ້ວຍການຂຽນມີປະໂຫຍດສອງຢ່າງສຳລັບຄົນທີ່ຖືກກົດຂີ່ຂົ່ມເຫັງ, 1.) ສາມາດສົ່ງຄຳຕອບທີ່ຂຽນໄວ້ນັ້ນໃຫ້ຄົນອື່ນພິຈາລະນາ, ແລະ 2.) ມີໂອກາດດີກວ່າທີ່ຈະຈູງໃຈໂດຍໃຊ້ຄວາມຢ້ານກົວທີ່ເຂົາມີຢູ່ແລ້ວ ຫຼື ອາດເຂົ້າເຖິງຈິດສຳນຶກຂອງຜູ້ປົກຄອງທີ່ຫຍິ່ງຈອງຫອງ ແລະ ເວົ້າຈາໂອ້ອວດ ເຊິ່ງຖ້າບໍ່ດັ່ງນັ້ນເພິ່ນກໍຈະໃຊ້ຄຳເວົ້າອັນອວດດີນັ້ນມາຂົ່ມຂູ່.” (ມາຕິນ, ຊີວິດ ແລະ ສະໄໝຂອງລູເທີ, ໜ້າ 271, 272). {GC 136.2}

## {GC 136.3}

ຕໍ່ມາເມື່ອພົບກັນອີກ ລູເທີໄດ້ຊີ້ແຈງຈຸດຢືນຂອງເພິ່ນຢ່າງແຈ່ມແຈ້ງ ກະທັດຮັດ ແລະ ມີນ້ຳໜັກ ໂດຍອ້າງອີງຂໍ້ພຣະຄຳພີຢ່າງຫຼວງຫຼາຍມາເປັນຫຼັກຖານ. ຫຼັງຈາກທີ່ອ່ານເອກະສານນີ້ດັງໆແລ້ວ ເພິ່ນກໍມອບໃຫ້ພະຄາດີນັນ. 

ຫຼັງຈາກອ່ານເອກະສານນັ້ນດັງໆ ແລ້ວ ລູເທີກໍມອບໃຫ້ພະຄາດີນັນ. ແຕ່ພະຄາດີນັນກັບສະແດງຄວາມດູໝິ່ນດ້ວຍການໂຍນເອກະສານຖິ້ມ ແລະ ປະກາດວ່າເປັນແຕ່ຖ້ອຍຄຳທີ່ໄຮ້ສາລະ ແລະ ຂໍ້ອ້າງອີງທີ່ບໍ່ກ່ຽວຂ້ອງ. ເມື່ອເຫັນດັ່ງນັ້ນ ລູເທີຮູ້ສຶກເດືອດດານຂຶ້ນມາ ຈຶ່ງຫັນໄປໃຊ້ອາວຸດຂອງຝ່າຍກົງກັນຂ້າມ ຄືທຳນຽມ ແລະ ຄຳສອນຂອງຄຣິສຕະຈັກ ເພື່ອຫັກລ້າງຂໍ້ສະຫຼຸບຂອງພະຄາດີນັນຜູ້ຈອງຫອງນັ້ນຈົນໝົດສິ້ນ.{GC 136.3}

## {GC 136.4}

ເມື່ອພະຄາດີນັນເຫັນວ່າຂໍ້ໂຕ້ແຍ້ງຂອງລູເທີບໍ່ສາມາດຕອບໂຕ້ໄດ້, ເພິ່ນຄວບຄຸມຕົວເອງບໍ່ຢູ່ ຈຶ່ງຮ້ອງຂຶ້ນດ້ວຍຄວາມໂກດຮ້າຍວ່າ: “ເຈົ້າຈົ່ງຖອນຄຳສອນເສຍ! ຖ້າບໍ່ຖອນຂ້າຈະສົ່ງເຈົ້າໄປນະຄອນໂຣມ ເພື່ອປາກົດຕໍ່ໜ້າຜູ້ພິພາກສາທີ່ຖືກແຕ່ງຕັ້ງໃຫ້ພິຈາລະນາຄະດີຂອງເຈົ້າ. ຂ້າຈະຕັດເຈົ້າອອກຈາກການເປັນສະມາຊິກຄຣິສຕະຈັກ ພ້ອມທັງພັກພວກຂອງເຈົ້າ ແລະ ທຸກຄົນທີ່ຈະສະໜັບສະໜູນເຈົ້າ ແລະ ຈະຂັບໄລ່ພວກເຂົາອອກຈາກຄຣິສຕະຈັກ.” ສຸດທ້າຍເພິ່ນກໍປະກາດດ້ວຍນ້ຳສຽງຈອງຫອງ ແລະ ໂກດຮ້າຍວ່າ: “ຖອນຄຳສອນເສຍ ຫຼື ຢ່າກັບມາອີກ.”(ໂດບິນເຍ, ສະບັບລອນດອນ, ເຫຼັ້ມ 4, ບົດ 8). {GC 136.4}

## {GC 137.1}

ລູເທີພ້ອມດ້ວຍໝູ່ເພື່ອນໄດ້ຖອນຕົວອອກໄປທັນທີ ເຊິ່ງສະແດງໃຫ້ເຫັນຢ່າງຈະແຈ້ງວ່າຈະບໍ່ມີການຖອນຄຳສອນແຕ່ຢ່າງໃດ. ນີ້ບໍ່ແມ່ນສິ່ງທີ່ພະຄາດີນັນຕັ້ງໃຈໄວ້. ເພິ່ນຫຼົງຄິດວ່າຈະສາມາດໃຊ້ການຂົ່ມຂູ່ບັງຄັບໃຫ້ລູເທີຍອມຈຳນົນ. ບັດນີ້ເຫຼືອແຕ່ພວກທີ່ສະໜັບສະໜູນຕົນ, ເພິ່ນຈຶ່ງເບິ່ງໜ້າພວກເຂົາສະຫຼັບກັນໄປມາດ້ວຍຄວາມອັບອາຍຢ່າງທີ່ສຸດທີ່ແຜນການລົ້ມເຫຼວຢ່າງບໍ່ຄາດຄິດ. {GC 137.1}

## {GC 137.2}

ຄວາມພະຍາຍາມຂອງລູເທີໃນຄັ້ງນີ້ເກີດຜົນດີຫຼາຍຢ່າງ. ຝູງຊົນຈຳນວນຫຼວງຫຼາຍທີ່ຢູ່ທີ່ນັ້ນໄດ້ມີໂອກາດປຽບທຽບຄົນທັງສອງ ແລະ ຕັດສິນດ້ວຍຕົນເອງເຖິງສຸະພາບຈິດວິນຍານ ພ້ອມທັງນ້ຳໜັກ ແລະ ຄວາມຈິງໃນຫຼັກຄຳສອນຂອງແຕ່ລະຝ່າຍ. ຄວາມແຕກຕ່າງນັ້ນປາກົດຢ່າງຊັດເຈນ! ນັກປະຕິຮູບເປັນຄົນຮຽບງ່າຍ, ຖ່ອມຕົວ ແລະ ໜັກແໜ້ນໝັ້ນຄົງ ແລະ ຢືນຢັດດ້ວຍກຳລັງຈາກພຣະເຈົ້າ ເພາະມີຄວາມຈິງຢູ່ຝ່າຍຕົນ; ສ່ວນຜູ້ຕາງໜ້າຂອງສັນຕະປາປາເປັນຄົນຫຍິ່ງຈອງຫອງ, ຫຼົງຕົວເອງ, ມັກຂົ່ມເຫັງຜູ້ອື່ນ ແລະ ບໍ່ມີເຫດຜົນ. ເຖິງວ່າບໍ່ມີຂໍ້ພິສູດຈາກພຣະຄຳພີແມ່ນແຕ່ຂໍ້ດຽວ, ເພິ່ນກໍຍັງຮ້ອງຢ່າງດຸເດືອດວ່າ: “ຈົ່ງຖອນຄຳສອນຄືນ ຫຼື ຈະຖືກສົ່ງໄປຮັບໂທດທີ່ນະຄອນໂຣມ!” {GC 137.2}

## {GC 137.3}

### ການຫຼົບໜີຂອງລູເທີ

ເຖິງແມ່ນວ່າລູເທີມີໃບຮັບຮອງຄວາມປອດໄພ ແຕ່ພວກເຄັ່ງລະບັບສັນຕະປາປາວາງແຜນທີ່ຈະຈັບເພິ່ນເຂົ້າຄຸກ. ພວກເພື່ອນຂອງເພິ່ນເຫັນວ່າການຢູ່ຕໍ່ໄປບໍ່ມີປະໂຫຍດ ຈຶ່ງຊັກຊວນໃຫ້ເພິ່ນຟ້າວກັບເມືອງວິດເທັນເບີກ ແລະ ລະມັດລະວັງບໍ່ໃຫ້ຜູ້ໃດຮູ້ເຈດຕະນາຂອງເພິ່ນ. ດັ່ງນັ້ນ, ລູເທີຈຶ່ງອອກຈາກເມືອງອອກເບີກກ່ອນແຈ້ງ ໂດຍຂີ່ມ້າໄປກັບຜູ້ນຳທາງພຽງຄົນດຽວທີ່ເຈົ້າໜ້າທີ່ຈັດຫາມາໃຫ້. ດ້ວຍຄວາມວິຕົກກັງວົນຫຼາຍຢ່າງ, ເພິ່ນໄດ້ລັກລອບເດີນທາງຜ່ານຖະໜົນທີ່ມືດມິດ ແລະ ງຽບສະຫງັດຂອງເມືອງ. ສັດຕູທີ່ໂຫດຮ້າຍກຳລັງວາງແຜນ ແລະ ຄອຍຈ້ອງທຳລາຍເພິ່ນ. ເພິ່ນຈະຫຼົບໜີກັບດັກທີ່ພວກເຂົາວາງໄວ້ໄດ້ບໍ່? ນັ້ນເປັນຊ່ວງເວລາແຫ່ງຄວາມທຸກໃຈ ແລະ ການອະທິຖານອັນຮ້ອນຮົນ. ພໍໄປເຖິງປະຕູນ້ອຍໃນກຳແພງເມືອງ ມີຄົນເປີດປະຕູໃຫ້ ເພິ່ນກັບຜູ້ນຳທາງຈຶ່ງຜ່ານໄປໂດຍບໍ່ມີອຸປະສັກ. ເມື່ອອອກມາຢູ່ນອກກຳແພງຢ່າງປອດໄພ, ພວກເຂົາຈຶ່ງຟ້າວໜີໄປ. ກ່ອນທີ່ທູດຂອງສັນຕະປາປາຈະຮູ້ວ່າລູເທີໄດ້ໜີໄປແລ້ວ, ເພິ່ນກໍໄດ້ພົ້ນຈາກເງື້ອມມືຂອງຜູ້ຂົ່ມເຫັງ. ຊາຕານ ແລະ ສະໝຸນຂອງມັນໄດ້ພ່າຍແພ້. ຄົນທີ່ພວກເຂົາຄິດວ່າຢູ່ໃນກຳມືນັ້ນໄດ້ຫາຍໄປແລ້ວ, ປົບໜີເໝືອນນົກທີ່ຫຼຸດພົ້ນຈາກແຮ້ວຂອງນາຍພານ. {GC 137.3}

## {GC 138.1}(edited to here)

ພະຄາດີນັນ ກໍຄືທະນາຍຂອງສັນຕະປາປາຮູ້ສຶກຕົກໃຈ ແລະໂກດຮ້າຍເມື່ອໄດ້ຮັບຂ່າວວ່າລູເທີໜີໄປໄດ້. ລາວເຄີຍຄິດວ່າຈະໄດ້ຮັບກຽດ ແລະການຍົກຍ່ອງທີ່ມີປັນຍາ ແລະຄວາມໜັກແນ່ນໃນການຈັກການກັບຄົນທີ່ສ້າງຄວາມປັ່ນປ່ວນໃນຄຣິສຕະຈັກ ແຕ່ກໍຕ້ອງຜິດຫວັງ. ລາວກໍລະບາຍຄວາມໂກດໃນຈົດໝາຍທີ່ຂຽນເຖິງເຟຣເດີຣິກ (Frederick) ເຈົ້າແຂວງແຊັກຊັນນີ (Saxony). ໃນຈົດໝາຍນັ້ນລາຍປະນາມລູເທີຢ່າງຮຸນແຮງ ແລະຮຽກຮ້ອງໃຫ້ເຟຣເດີຣິກສົ່ງເພິ່ນໄປນະຄອນໂຣມ ຫຼືຂັບໄລ່ອອກຈາກແຂວງແຊັກຊັນນີ. {GC 138.1}

## {GC 138.2}

ລູເທີປົກປ້ອງຕົວເອງດ້ວຍການຂໍໃຫ້ພະຄາດີນັນ ຫຼືສັນຕະປາປາເອງໃຊ້ພຣະຄຳພີເພື່ອສະແດງໃຫ້ເຫັນວ່າເພິ່ນມີຄວາມຜິດຢ່າງໃດແດ່, ເພິ່ນປະຕິຍານຕົນຢ່າງຈິງໃຈທີ່ສຸດວ່າ ຈະປະຕິເສດຄຳສອນຂອງຕົນຖ້າຫາກວ່າສາມາດສະແດງໃຫ້ເຫັນວ່າຄຳສອນເຫຼົ່ານັ້ນຂັດຕໍ່ພຣະຄຳຂອງພຣະເຈົ້າ. ນອກຈາກນັ້ນເພິ່ນຍັງຂອບຄຸນພຣະເຈົ້າທີ່ພຣະອົງຊົງນັບວ່າເພິ່ນຄູ່ຄວນທີ່ຈະທົນທຸກເພື່ອອຸດົມການອັນບໍລິສຸດເຊັ່ນນີ້. {GC 138.2}

## {GC 138.3}

### ເຈົ້າແຂວງຄຸ້ມຄອງ

ເຖິງຕອນນີ້ເຈົ້າແຂວງຍັງບໍ່ຄ່ອຍມີຄວາມຮູ້ໃນເລື່ອງຄຳສອນຂອງຝ່າຍປະຕິຮູບສະສາໜາ, ແຕ່ເພິ່ນປະທັບໃຈກັບຖ້ອຍຄຳຂອງລູເທີທີ່ແຈ່ມແຈ້ງ, ມີນ້ຳໜັກ, ແລະກົງໄປກົງມາ. ຕາບໃດທີ່ບໍ່ມີການພິສູດວ່ານັກປະຕິຮູບຜູ້ນີ້ມີຄວາມຜິດ ເຟຣເດີຣິກຕັດສິນໃຈທີ່ຈະປົກປ້ອງຄຸ້ມຄອງເພິ່ນ. ເຈົ້າແຂວງຂຽນຕອບການຮຽກຮ້ອງຂອງທະນາຍສັນຕະປາປາວ່າ: “ເນື່ອງຈາກ ດຣ. ມາຕິນໄດ້ລາຍງານຕົວຕໍ່ໜ້າທ່ານທີ່ເມືອງອອກເບີກແລ້ວ, ທ່ານກໍໜ້າຈະພໍໃຈ. ພວກເຮົາບໍ່ໄດ້ຄາດຄິດເລີຍວ່າ ທ່ານຈະພະຍາຍາມໃຫ້ເພິ່ນຖອນຄຳສອນໂດຍບໍ່ມີການພິສູດວ່າເພິ່ນມີຄວາມຜິດ. ບໍ່ມີນັກວິຊາການຄົນໃດໃນແຂວງຂອງພວກເຮົາທີ່ລາຍງານໃຫ້ຂ້າພະເຈົ້າຟັງວ່າ ຄຳສອນຂອງມາຕິນໝິ່ນປະໝາດພຣະເຈົ້າ, ຜິດຕໍ່ຫຼັກການຄຣິສຕຽນ, ຫຼືວ່ານອກຮີດ.’ ນອກຈາກນັ້ນເຈົ້າແຂວງຍັງປະຕິເສດທີ່ຈະສົ່ງລູເທີໄປນະຄອນໂຣມ ຫຼືຂັບໄລ່ເພິ່ນອອກຈາກອານາເຂດການປົກຄອງຂອງເພິ່ນ.” (ໂດບິນເຍ, b. 4, ch. 10). {GC 138.3}

## {GC 138.4}

ເຈົ້າແຂວງເຫັນວ່າຫຼັກສີນລະທຳຂອງສັງຄົມໄດ້ເສື່ອມລົງຫຼາຍໂດຍທົ່ວໄປ, ແລະຕ້ອງມີການປະຕິຮູບ(ຄັ້ງ)ໃຫຍ່. ກະບວນການທີ່ຊັບຊ້ອນ ແລະໃຊ້ງົບປະມານຫຼາຍເພື່ອຈັບກຸ່ມລົງໂທດຄົນຜິດຄົງບໍ່ຈຳເປັນຖ້າຫາກວ່າຄົນໃນສັງຄົມພຽງແຕ່ຍອມຮັບ ແລະປະຕິບັດຕາມກົດເກນຂອງພຣະເຈົ້າ ແລະການເຕືອນສະຕິຂອງຈິດສຳນຶກທີ່ໄດ້ຮັບ(ຄວາມກະຈ່າງ/ແສງສະຫວ່າງ)ແລ້ວ. ເພິ່ນເຫັນວ່າລູເທີກຳລັງໝຸ້ງໝາຍໄປສູ່ເປົ້າໝາຍນີ້ ຈຶ່ງ(ແອບ)ດີໃຈທີ່ມີກະແສຄວາມດີກຳລັງແພ່ອິດທິພົນໃນຄຣິສຕະຈັກ. {GC 138.4}

## {GC 139.1}

ນອກຈາກນັ້ນເຈົ້າແຂວງເຫັນວ່າລູເທີປະສົບຄວາມສຳເລັດຢ່າງໂດດເດັ່ນໃນຖານະສາສະດາຈານປະຈຳມະຫາວິທະຍາໄລ. ເຖິ່ງແມ່ນວ່າເວລາຜ່ານໄປພຽງປີດຽວຕັ້ງແຕ່ນັກປະຕິຮູບໄດ້ປິດປ້າຍມາດຕາທີ່ປະຕູໂບດໃນປ້ອມຫີນ, ແຕ່ຈຳນວນຄົນທີ່ມາສະແຫວງບຸນທີ່ໂບດໃນເທ(ດ)ສະການບັນດານັກບຸນໃນປີນີ້ຫຼຸດລົງຫຼາຍ. ຄຣິສຕະຈັກໂຣມຂາດຄົນນະມັດສະກັນ ແລະເງິນຖວາຍບໍ່ຫຼາຍເໝືອນແຕ່ກ່ອນ ແຕ່ມີຄົນກຸ່ມໃໝ່ມາແທນທີ່. ປີນີ້ຄົນທີ່ພາກັນມາທີ່ເມືອງວິດເທັນເບີກບໍ່ແມ່ນພວກນັກສະແຫວງບຸນທີ່ຕ້ອງການຊົມວັດຖຸສັກສິດ ແຕ່ເປັນນັກສຶກສາທີ່ມາຮ່ຳຮຽນ. ງານຂຽນຂອງລູເທີໄດ້ເຮັດໃຫ້ຄົນໃນທຸກ(ທີ່/ແຫ່ງຫົນ)ສົນໃຈໃນພຣະຄຳພີຢ່າງທີ່ພວກເຂົາບໍ່ເຄີຍມີມາກ່ອນ, ຈຶ່ງມີນັກສຶກສາພາກັນຫຼັ່ງໄຫຼມາທີ່ມະຫາວິທະຍາໄລ ບໍ່ພຽງແຕ່ຈາກທຸກພາກຂອງປະເທດເຢຍລະມັນ ແຕ່ຈາກປະເທດອື່ນດ້ວຍ. ເມື່ອພວກຊາວໜຸ່ມເດີນທາງມາເຫັນເມືອງວິດເທັນເບີກເປັນຄັ້ງທຳອິດກໍຈະ “ຊູມືຂຶ້ນສູ່ຟ້າສະຫວັນ ແລະສັນລະເສີນພຣະເຈົ້າທີ່ໃຫ້ແສງແຫ່ງຄວາມຈິງສ່ອງອອກມາຈາກເມືອງນີ້ ເໝືອນດັ່ງເມືອງຊີໂອນໃນສະໄໝບູຮານທີ່ເຜີຍແຜ່ຄວາມຈິງອອກໄປຍັງປະເທດທີ່ຫ່າງໄກທີ່ສຸດ.” (ໂດບິນເຍ, b. 4, ch. 10). {GC 139.1}

## {GC 139.2}

### ຄວາມເຂົ້າໃຈທີ່ກະຈ່າງຂຶ້ນ

ເຖິງຕອນນີ້ລູເທີຍັງເຊື່ອໃນຄຳສອນຜິດຂອງຄຣິສຕະຈັກໂຣມສ່ວນໜຶ່ງ. ແຕ່ເມື່ອເພິ່ນປຽບທຽບພຣະຄຳພີກັບຄຳສັ່ງຕ່າງໆຂອງສັນຕະປາປາ ແລະທຳມະນູນຂອງຄຣິສຕະຈັກໂຣມແລ້ວ ເພິ່ນຮູ້ສຶກປະຫຼາດໃຈຈຶ່ງຂຽນວ່າ: “ຂ້າພະເຈົ້າກຳລັງອ່ານຄຳສັ່ງທັງຫຼາຍຂອງສັນຕະປາປາໃນສະໄໝຕ່າງໆ ແລະ...ຂ້າພະເຈົ້າບໍ່ແນ່ໃຈວ່າສັນຕະປາປາ(antichrist/ປໍລະປັກຂອງພຣະຄຣິສ)ເອງ, ຫຼືວ່າເປັນ(ອັກຄະ)ທູດຂອງມັນ, ໂດຍວ່າໃນເອກະສານທີ່ຂ້າພະເຈົ້າອ່ານນັ້ນ ມີການບິດເບືອນພຣະຄຣິສຫຼາຍທີ່ສຸດ ແລະການໝິ່ນປະໝາດເໝືອນດັ່ງນຳພຣະອົງໄປຄຶງໄວ້ທີ່ໄມ້ກາງແຂນ..” (ໂດບິນເຍ, ເຫຼັ້ມ 5, ບົດ 1). ແຕ່ໃນຂະນະດຽວກັນລູເທີຍັງສະໜັບສະໜູນຄຣິສຕະຈັກໂຣມຢູ່ ແລະບໍ່ໄດ້ຄິດວ່າຈະມີວັນທີ່ເພິ່ນຈະແຍກຕົວອອກຈາກຄຣິສຕະຈັກດັ່ງກ່າວ. {GC 139.2}

## {GC 139.3}

ມີຄົນນຳບົດຄວາມງານຂຽນຂອງລູເທີພ້ອມດ້ວຍຄຳສອນຂອງເພິ່ນສົ່ງໄປຍັງທຸກປະເທດໃນເອີຣົບ.ການປະຕິຮູບຂະຫຍາຍວົງກວ້າງໄປຍັງປະເທດສວິສເຊີແລນ ແລະປະເທດຮໍແລນ. ມີການສົ່ງເອກະສານງານຂຽນຂອງເພິ່ນໄປຍັງປະເທດຝຣັ່ງ ແລະປະເທດສະເປນ. ເມື່ອຄຳສອນຂອງເພິ່ນໄປເຖິງປະເທດອັງກິດ ຊາວອັງກິດຮັບເອົາເໝືອນດັ່ງເປັນຖ້ອຍຄຳແຫ່ງຊີວິດ. ຫຼັກຄວາມຈິງຍັງຂະຫຍາຍຕໍ່ໄປຍັງປະເທດແບນຊິກ ແລະປະເທດອີຕາລີ. ມີຄົນນັບໝື່ນນັບແສນທີ່ເຄີຍມີອາການໂຄມ່າດ້ານຈິດວິນຍານກຳລັງຕື່ນຂຶ້ນຄວາມຊື່ນຊົມຍິນດີ ແລະຄວາມຫວັງທີ່ມາຄວບຄູ່ກັບການດຳເນີນຊີວິດດ້ວຍຄວາມເຊື່ອ. {GC 139.3}

## {GC 140.1}

ຍິ່ງນັບວັນບັນດາຜູ້ນຳຄຣິສຕະຈັກໂຣມກໍຍິ່ງໂກດເປັນຟືນເປັນໄຟເພາະການໂຈມຕີຂອງລູເທີ, ຈົນມີຜູ້ນຳທີ່ຄັ່ງໄຄ້ບາງຄົນ ແລະແມ່ນແຕ່ສາສະດາຈານບາງຄົນໃນມະຫາວິທະຍາໄລກາໂຕລິກບາງແຫ່ງ, ປະກາດວ່າຜູ້ທີ່ຂ້າລູເທີຜູ້ເປັນບາດຫຼວງທີ່ດື້ດ້ານນັ້ນກໍຈະບໍ່ມີຄວາມບາບ. ວັນໜຶ່ງມີຄົນແປກໜ້າຄົນໜຶ່ງເຂົ້າມາຫາລູເທີໂດຍທີ່ມີປືນເຊື່ອງໄວ້ໃນເສື້ອ, ລາວຖາມລູເທີວ່າເປັນຫຍັງເພິ່ນຈຶ່ງຢູ່ຄົນດຽວ. ລູເທີຕອບວ່າ: “(ເຮົາ/ຂ້ອຍ)ຢູ່ໃນພຣະຫັດຂອງພຣະເຈົ້າ, ພຣະອົງຊົງເປັນກຳລັງ ແລະເປັນໂລ່ຂອງຂ້ອຍ, ມະນຸດຈະເຮັດສິ່ງໃດຕໍ່ຂ້ອຍໄດ້?” (ໂດບິນເຍ, ເຫຼັ້ມ 6, ບົດ 2). ພໍໄດ້ຍິນຄຳຕອບຂອງລູເທີ ຄົນນັ້ນຈຶ່ງໜ້າຊີດໄປ ແລະແລ່ນໜີເໝືອນກຳລັງໜີຈາກທູດສະຫວັນຂອງພຣະເຈົ້າ. {GC 140.1}

## {GC 140.2}

ຄຣິສຕະຈັກໂຣມໝຸ້ງໝັ້ນທີ່ຈະທຳລາຍລູເທີໃຫ້ໄດ້ ແຕ່ພຣະເຈົ້າຊົງຄຸ້ມຄອງເພິ່ນຢູ່. ມີຄົນນຳຄຳສອນຂອງເພິ່ນໄປປະກາດໃນທຸກແຫ່ງຫົນ, “ໃນກະທ້ອມນ້ອຍ ແລະສຳນັກນັກບວດ..ໃນ(ຕຳໜັກ/ວັງ/ຫໍຜາສາດ)ຂອງພວກຂຸນນາງ, ໃນມະຫາວິທະຍາໄລ, ແລະໃນພຣະລາຊະວັງຂອງກະສັດ” ມີ(ຜູ້ຫຼັກຜູ້ໃຫຍ່)ຫຼາຍຄົນລຸກຂຶ້ນມາເພື່ອ(ຊຸກຍູ້)ວຽກງານຂອງເພິ່ນ. (ໂດບິນເຍ, ເຫຼັ້ມ 6, ບົດ 2). {GC 140.2}

## {GC 140.3}

ປະມານຊ່ວງນີ້ລູເທີອ່ານງານຂຽນຂອງຮັສ ແລະພົບວ່າຫຼັກຄວາມຈິງສຳຄັນເລື່ອງຄວາມຊອບທຳໂດຍຄວາມເຊື່ອທີ່ຕົນພະຍາຍານຮັກສາ ແລະສັ່ງສອນນັ້ນ ທີ່ແທ້ເປັນເລື່ອງດຽວກັນທີ່ຮັສນັກປະຕິຮູບຊາວໂບຮີເມຍເຄຍຍຶດໄວ້. ເພິ່ນກ່າວວ່າ: “ພວກເຮົາທຸກຄົນຮວມໂປໂລ, ອໍກັສຕິນ (Augustine), ແລະຂ້າພຣະເຈົ້າເອງເປັນຊາວຮັສໂດຍບໍ່ຮູ້ຕົວ!” ແລ້ວກໍກ່າວເພີ່ມເຕີມວ່າ: “ພຣະເຈົ້າຈະຊົງພິພາກສາໂລກແນ່ນອນທີ່ຫຼັກຄວາມຈິງຖືກປະກາດໃນສັດຕະວັດທີ່ແລ້ວ ແຕ່ຊາວໂລກໄດ້ເຜົາມັນຖິ້ມ!” (ໄວລີ, ເຫຼັ້ມ 6, ບົດ 1). {GC 140.3}

## {GC 140.4}

### ວິກິດຂອງຂະບວນການການປະຕິຮູບ

ລູເທີຂຽນເຖິງຈັກກະພັດ ແລະພວກຂຸນນາງຂອງປະເທດເຢຍລະມັນໃນເລື່ອງສັນຕະປາປາ ແລະຂໍໃຫ້ພວກເຂົາຊ່ວຍຂະບວນການການປະຕິຮູບສາສະໜາຄຣິສວ່າ: “ເປັນຕາໜ້າຢ້ານແທ້ທີ່ຈະເບິ່ງຄົນທີ່ຕັ້ງຕົວເອງເປັນຜູ້ເຮັດໜ້າທີ່ແທນພຣະຄຣິສ, ແລະສະແດງຄວາມໂອ່ໂອ່ຫຼູຫຼາທີ່ບໍ່ມີຈັກກະພັດອົງໃດໃນໂລກສະເໝີເໝືອນ. ຄົນນີ້ມີຄວາມອ່ອນສຸພາບເໝືອນພຣະເຢຊູບໍ? ມີຄວາມຖ່ອມເໝືອນເປໂຕບໍ? ຄົນທັງຫຼາຍເວົ້າວ່າຄົນນີ້ແມ່ນເຈົ້າຊີວິດຜູ້ປົກຄອງຢູ່ເໜືອພິພົບໂລກ! ລາວອ້າງວ່າເປັນຕົວແທນຂອງພຣະຄຣິສ ແຕ່ພຣະອົງຊົງກ່າວວ່າ: ‘ອານາຈັກຂອງເຮົາບໍ່ເປັນຂອງໂລກນີ້.’ (ໂຢຮັນ 18:36). ຕົວແທນທີ່ຄອບຄອງອານາເຂດທີ່ກວ້າງກວ່າເຈົ້ານາຍໄດ້ບໍ?” (ໂດບິນເຍ, ເຫຼັ້ມ 6, ບົດ 3). {GC 140.4}

## {GC 140.5}

ລູເທີຂຽນເຖິງມະຫາວິທະຍາໄລຕ່າງໆວ່າ: “ຂ້າພະເຈົ້າຢ້ານວ່າມະຫາວິທະຍາໄລທັງຫຼາຍຈະກາຍເປັນປະຕູໃຫຍ່ທີ່ນຳໄປສູນະຣົກ ນອກເສຍຈາກວ່າພວກເຂົາຂະຫຍັນເອົາໃຈໃສ່ໃນການອະທິບາຍພຣະຄຳພີ ແລະໃນການສະຫຼັກພຣະທຳໄວ້ໃນຈິດໃຈຂອງຊາວໜຸ່ມ. ຂ້າພະເຈົ້າແນະນຳວ່າ ຢ່າໃຫ້ຜູ້ໃດຝາກລູກໄວ້ໃນບ່ອນທີ່ພຣະຄຳພີບໍ່ໄດ້ເປັນໃຫຍ່. ສະຖາບັນໃດທີ່ຄົນໃນນັ້ນບໍ່ໄດ້ໃສ່ໃຈໃນພຣະຄຳພີຢ່າງສະໝ່ຳສະເໝີ ກໍຈະເສື່ອມລົງຢ່າງແນ່ນອນ.” (ໂດບິນເຍ, ເຫຼັ້ມ 6, ບົດ 3). {GC 140.5}

## {GC 141.1}

ມີຄົນນຳສົ່ງຄຳຂໍຮ້ອງນີ້ໄປທົ່ວປະເທດເຢຍລະມັນຢ່າງໄວວາ ແລະມີຜົນປ່ຽນປະຊາຊົນໃນທາງທີ່ດີ. ຄົນທັງຊາດຕື່ນຕົວ ແລະມີຄົນຈຳນວນຫຼວງຫຼາຍເຂົ້າມາສະໜັບສະໜູນຂະບວນການການປະຕິຮູບ. ພວກສັດຕູຂອງລູເທີຟົດເດືອດດ້າຍຄວາມຢາກແກ້ແຄ້ນ, ຈຶ່ງຂໍຮ້ອງໃຫ້ສັນຕະປາປາຈັດການລູເທີຢ່າງເດັດຂາດ. ມີການປະກາດທັນທີ ແລະເປັນທາງການວ່າຄຳສອນຂອງເພິ່ນເປັນ(ສິ່ງ)ທີ່ຕ້ອງຫ້າມ. ມີການກຳ(ໜົດ)ວ່າ ຖ້າພາຍໃນຫົກສິບວັນລູເທີ ແລະຄົນທີ່ເຊື່ອໃນຄຳສອນຂອງເພິ່ນບໍ່ໄດ້(ຖອນຄວາມເຊື່ອ) ພວກເຂົາກໍຈະຖືກຕັດຊື່ອອກຈາກຄຣິສຕະຈັກ. {GC 141.1}

## {GC 141.2}

ຄາວນັ້ນແມ່ນວິກິດທີ່ຮ້າຍແຮງສຳລັບຂະບວນການການປະຕິຮູບສາສະໜາ. ຕະຫຼອດຫຼາຍຮ້ອຍປີກ່ອນໜ້ານັ້ນມີກະສັດທີ່ຊົງອຳນາດອັນໃຫຍ່ຫຼວງຫຼາຍອົງທີ່ສະທ້ານຢ້ານກົວຕໍ່ຄຳຂົ່ມຂູ່ຂອງໂຣມວ່າຈະຕັດຊື່ອອກຈາກຄຣິສຕະຈັກ, ມີອານາຈັກຍິ່ງໃຫຍ່ຫລາຍແຫ່ງຕ້ອງ(ຈິບຫາຍວາຍວອດ)ຍ້ອນຄຳປະດາກດັ່ງກ່າວ. ທຸກຄົນຈະພາກັນຢ້ານກົວຄົນທີ່ຖືກຕັດຊື່ອອກຈາກການເປັນສະມາຊິກຄຣິສຕະຈັກ, ຄົນເຫຼົ່ານັ້ນຈະຖືກຕັດຂາດຈາກການສັງຄົມກັບຄົນອື່ນ ແລະທຸກຄົນຈະປະຕິບັດຕໍ່ພວກເຂົາເໝືອນເປັນອາຊະຍາກອນທີ່ຕ້ອງໄລ່ລ່າ ແລະຂ້າຖິ້ມ. ລູເທີບໍ່ໄດ້ຫຼັບຫູຫຼັບຕາຕໍ່ພາຍຸທີ່ຈວນຈະພັດຖະຫຼົ່ມໃສ່ເພິ່ນ ແຕ່ເພິ່ນຢືນຢັດໝັ້ນຄົງດ້ວຍການໄວ້ວາງໃຈໃນພຣະຄຣິສວ່າ ພຣະອົງຈະຊົງຄ້ຳຊູ ແລະປົກປ້ອງເພິ່ນ. ເພິ່ນຂຽນຂໍ້ຄວາມດ້ວຍຄວາມເຊື່ອ ແລະຄວາມກ້າຫານອັນແຮງກ້າເໝືອນຄົນທັງຫຼາຍທີ່ຖືກຂ້າຍ້ອນຄວາມເຊື່ອວ່າ: “ຂ້າພະເຈົ້າບໍ່ຮູ້ວ່າຈະເກີດຫຍັງຂຶ້ນ ແລະກໍບໍ່ສົນໃຈດ້ວຍ...ມັນຈະກະທົບຢ່າງໃດກໍຂໍໃຫ້ມັນກະທົບເສຍ. ຂ້າພະເຈົ້າບໍ່ຢ້ານ ເພາະວ່າແມ່ນແຕ່ໃບໄມ້ອັນໜຶ່ງກໍບໍ່ໄດ້ຫຼົ່ນລົງມາຈາກຕົ້ນນອກຈາກເປັນນ້ຳພຣະໄທຂອງພຣະບິດາ. ພຣະອົງຈະຍິ່ງເບິ່ງແຍງເອົາໃຈໃສ່ພວກເຮົາ! ການຕາຍເພື່ອພຣະທຳເປັນເລື່ອງເລັດນ້ອຍ ເພາະພຣະທຳນັ້ນໄດ້ກາຍເປັນມະນຸດ ແລະຊົງປະສົບກັບຄວາມຕາຍດ້ວຍພຣະອົງເອງ. ຖ້າພວກເຮົາຕາຍກັບພຣະອົງ ເຮົາກໍຈະມີຊີວິດຢູ່ກັບພຣະອົງ, ເຮົາຈະຜ່ານປະສົບການທີ່ພຣະອົງຊົງຜ່ານກ່ອນໜ້າເຮົາ ແລະຈະໄປຢູ່ກັບພຣະອົງຕະຫຼອດໄປເປັນນິດ.”—(ໂດບິນເຍ ເຫຼັ້ມ 6, ບົດ 9, ຕີພິມຄັ້ງທີ່ 3 ໃນຄ.ສ. 1840 ທີ່ລອນດອນໂດຍນາຍພິມວັນເທີ). {GC 141.2}

## {GC 141.3}

ເມື່ອຄຳປະກາດຂອງສັນຕະປາປາມາເຖິງລູເທີ ເພິ່ນກ່າວວ່າ: “ຂ້າພະເຈົ້າທັງກຽດຊັງ ແລະຈະຕໍ່ສູ້ກັບຄຳປະກາດນີ້. ມັນເປັນການສົບປະໝາດ ແລະບໍ່ເປັນຄວາມຈິງ...ຄຳປະກາດນີ້ໄດ້ປະນາມຕິຕຽນອົງພຣະຄຣິສເອງ...ຂ້າພະເຈົ້າມີຄວາມຊື່ນຊົມຍິນດີທີ່ໄດ້ແບກຮັບເລື່ອງຂີ້ຮ້າຍເຊັ່ນນີ້ເພື່ອອຸດົມການທີ່ດີທີ່ສຸດ. ພຽງເລີ່ມຕົ້ນກໍຮູ້ສຶກເປັນອິດສະຫຼະແລ້ວ ເພາະໃນທີ່ສຸດຂ້າພະເຈົ້າຮູ້ວ່າສັນຕະປາປາຄືປໍລະປັກຂອງພຣະຄຣິສ ແລະບັນລັງຂອງລາວເປັນບັນລັງຂອງຊາຕານເອງ.” (ໂດບິນເຍ, ເຫຼັ້ມ 6, ບົດ 9). {GC 141.3}

## {GC 142.1}

ຢ່າງໃດກໍຕາມຄຳປະກາດຂອງໂຣມມີອິດທິພົນ(ບໍ່ຫຼາຍກໍໜ້ອຍ/ຢູ່ບ້າງ) ເພາະມີອາວຸດໃຊ້ບັງຄັບໃຫ້ຄົນເຊື່ອຟັງ ກໍຄົມດາບ, ການຂັງຄຸກ, ແລະການທໍລະມານ. ຄົນ(ທີ່)ອ່ອນແອ ແລະຄົນງົມງວາຍສັ່ນສະທ້ານຕໍ່ຄຳສັ່ງຂອງສັນຕະປາປາ. ເຖິງແມ່ນວ່າຄົນສ່ວນຫຼາຍເຫັນດ້ວຍກັບລູເທີ ແຕ່ຫຼາຍຄົນຮູ້ສຶກວ່າຊີວິດມີຄ່າເກີນໄປທີ່ຈະເອາໄປສ່ຽງກັບການປະຕິຮູບ. ບໍ່ວ່າຈະຫັນໄປທາງໃດ ທຸກສິ່ງເບິ່ງຄືວ່າວຽກງານຂອງລູເທີກຳລັງຈະຖືກປິດລົງ. {GC 142.1}

## {GC 142.2}

### ແຍກຈາກຄຣິສຕະຈັກໂຣມຢ່າງສົມບູນ

ແຕ່ລູເທີຍັງຄົງຢືນໝັ້ນບໍ່ຫວັນໄຫວ. ຄຣິສຕະຈັກໂຣມອອກຄຳປະກາດສາບແຊ່ງໃຫ້ເພິ່ນຕົກນະຣົກ(ຢູ່ເລື່ອຍໆ/ເປັນວ່າເລ່ນ) ໃນຂະນະທີ່ຄົນທັງໂລກ(ລໍສັງເກດການ/ເຝົ້າເບິ່ງ), ທຸກຄົນຄາດວ່າເພິ່ນຈະຕ້ອງພິນາດຢ່າງແນ່ນອນ ຫຼືຈະຖືກບັງຄັງໃຫ້ຍອມ. ແຕ່ດ້ວຍພະລັງອັນແຮງກ້າເພິ່ນກ່າວໂທດພວກເຂົາຄືນ, ແລະປະກາດໃນທີ່ສາທາລະນະວ່າເພິ່ນຕັ້ງໃຈແຍກຈາກຄຣິສຕະຈັກໂຣມໄປຕະຫຼອດການ. ລູເທີເອົາເອກກະສານຕ່າງໆ ຂອງຄຣິສຕະຈັກໂຣມມາເຜົາຖິ້ມຕໍ່ໜ້າຝູງຊົນທີ່ປະກອບດ້ວຍນັກສຶກສາ, ສາສະດາຈານ, ແລະ(ປະຊາຊົນທຸກລະດັບຊັ້ນ/ຜົນລະເມືອງທຸກຊົນຊັ້ນ), ໃນເອກກະສານເຫຼົ່ານັ້ນມີທັງຄຳປະກາດຂອງສັນຕະປາປາ, ກົດລະເບີຍບຂອງຄຣິສຕະຈັກໂຣມ, ຈົດໝາຍຂອງສັນຕະປາປາ, ແລະງານຂຽນບາງຢ່າງທີ່ສະໜັບສະໜູນອຳນາດຂອງສັນຕະປາປາ. ເພິ່ນກ່າວວ່າ: “ສັດຕູຂອງຂ້າພະເຈົ້າໄດ້ເຜົາໜັງສືຂອງຂ້າພະເຈົ້າຖິ້ມເພື່ອຫຼຸດຄວາມສຳຄັນຂອງຫຼັກຄວາມຈິງໃນສາຍຕາຂອງປະຊາຊົນ ເພື່ອຈະທຳລາຍຈິດວິນຍານຂອງພວກເຂົາໄດ້, ເພາະເຫດນີ້ຂ້າພະເຈົ້າຈຶ່ງເອົາຄືນ ແລະເຜົາໜັງສືຂອງພວກເຂົາຖິ້ມ(ດ້ວຍ). ນີ້ເປັນການເລີ່ມຕົ້ນຂອງການຕໍ່ສູ້ທີ່ສຳຄັນ. ກ່ອນໜ້ານີ້ຂ້າພະເຈົ້າພຽງແຕ່ເລ່ນກັບສັນຕະປາປາ. ຂ້າພະເຈົ້າໄດ້ເລີ່ມງານນີ້ດ້ວຍພຣະນາມຂອງພຣະເຈົ້າ ແລະພຣະອົງຈະຊົງທຳໃຫ້ສຳເລັດດ້ວຍຣິດທານຸພາບຂອງພຣະອົງໂດຍ(ປາສະຈາກ)ຂ້າພະເຈົ້າ.” (ໂດບິນເຍ, ເຫຼັ້ມ 6, ບົດ 10). {GC 142.2}

## {GC 142.3}

ລູເທີຕອບພວກສັດຕູທີ່(ຫົວຂວັນ/ເຍາະເຍີ້ຍ) ແລະຕຳໜິເພິ່ນວ່າຂະບວນການການປະຕິຮູບນັ້ນອ່ອນແອວ່າ: “ມີຜູ້ໃດຮູ້ແນ່ຫຼືບໍ່ວ່າພຣະເຈົ້າບໍ່ໄດ້ເລືອກຂ້າພະເຈົ້າ? ພວກເຂົາບໍ່ຢ້ານບໍວ່າໃນການດູຖູກຂ້າພະເຈົ້າພວກເຂົາກຳລັງດູຖູກອົງພຣະຜູ້ເປັນເຈົ້າເອງທີ່ຊົງຮຽກເອີ້ນຂ້າພະເຈົ້າ? ໂມເຊຢູ່ຄົນດຽວເມື່ອນຳຄົນອິດສະຣາເອນອອກຈາກປະເທດເອຢິບ, ເອລີຢາຢືນຢູ່ຄົນດຽວໃນລາຊະສະໄໝຂອງກະສັດອາຮາບ, ເອຊາຢາຢູ່ຄົນດຽວໃນເຢຣູຊາເລັມ, ເອເຊກຽນຢູ່ຄົນດຽວທີ່ບາບີໂລນ... ພຣະເຈົ້າບໍ່ເຄີຍເລືອກມະຫາປຸໂຣຫິດ ຫຼືບຸກຄົນສຳຄັນມາເປັນຜູ້ເຜີຍພຣະທຳ, ແຕ່ໂດຍທົວໄປພຣະອົງຊົງເລືອກຜູ້ຊາຍທີ່ຕ່ຳຕ້ອຍ ແລະເປັນທີ່ດູຖູກຂອງຄົນອື່ນ. ມີຄັ້ງໜຶ່ງພຣະອົງຊົງເລືອກອາໂມດຜູ້ລ້ຽງແກະມາເປັນຜູ້ເຜີຍພຣະທຳ. ໃນທຸກຍຸກທຸກສະໄໝຊົນບໍລິສຸດຂອງພຣະເຈົ້າຕ້ອງສ່ຽງຊີວິດເພື່ອຕັກເຕືອນຄົນທີ່ໂລກເຫັນວ່າສຳຄັນ ກໍຄືບັນດາກະສັດ, ພວກຂຸນນາງ, ປະໂຣຫິດທັງຫຼາຍ, ແລະປັນຍາຊົນ...ຂ້າພະເຈົ້າບໍ່ໄດ້ບອກວ່າຂ້າພະເຈົ້າເປັນຜູ້ເຜີຍພຣະທຳ, ແຕ່ສິ່ງທີ່ຂ້າພະເຈົ້າຂໍ້ກ່າວນັ້ນຄືອ ພວກເຂົາຄວນຢ້ານເພາະເຫດທີ່ຂ້າພະເຈົ້າຢູ່ຄົນດຽວ ແລະຝ່າຍຂອງພວກເຂົາມີຫຼາຍ. ຂ້າພະເຈົ້າໝັ້ນໃຈວ່າພຣະທຳຂອງພຣະເຈົ້າຢູ່ກັບຂ້າພະເຈົ້າ ແລະບໍ່ໄດ້ຢູ່ກັບພວກເຂົາ.” (ໂດບິນເຍ, ເຫຼັ້ມ 6, ບົດ 10). {GC 142.3}

## {GC 143.1}

ເຖິງຢ່າງໃດກໍຕາມລູເທີຍັງຕ້ອງຕໍ່ສູ້ກັບຕົວເອງຢ່າງໜັກໜ່ວງທີ່ສຸດກວ່າຈະຕັດສິນໃຈແຍກຕົວອອກຈາກຄຣິສຕະຈັກໂຣມ. ປະມານຊ່ວງເວລານີ້ເພິ່ນຂຽນວ່າ: “ຍິ່ງນັບວັນຂ້າພະເຈົ້າຊາບເຊິ້ງວ່າເປັນການຍາກແທ້ທີ່ຈະປະຖິ້ມຄວາມເຂົ້າໃຈເລື່ອງຄວາມຜິດຄວາມຖູກທີ່ໄດ້ຮຽນຮູ້ຕອນເປັນເດັກ. ເຖິງແມ່ນວ່າພຣະຄຳພີສະໜັບສະໜູນຈຸດຢືນຂອງຂ້າພະເຈົ້າ ແຕ່ຂ້າພະເຈົ້າຍັງມີຄວາມເຈັບປວດຫຼາຍທີ່ສຸດໃນການທຳໃຈທີ່ຈະຢືນຢັດຄົນດຽວເພື່ອຕໍ່ສູ້ກັບສັນຕະປາປາ ແລະທີ່ຈະປະກາດວ່າສັນຕະປາປາຄືປໍລະປັກຂອງພຣະຄຣິສ! ມີຄວາມທຸກອັນໃດແດ່ ທີ່ໃຈຂອງຂ້າພະເຈົ້າບໍ່ໄດ້ທົນ! ມີຈັກເທື່ອທີ່ຂ້າພະເຈົ້າບໍ່ໄດ້ຖາມຕົວເອງດ້ວຍຄວາມຮູ້ສຶກທີ່ຂົມຂື່ນໃນຄຳຖາມດຽວກັນທີ່ພວກຝ່າຍສັນຕະປາປາມັກຖານນັ້ນວ່າ: ‘ເຈົ້າສະຫຼາດຢູ່ຜູ້ດຽວບໍ? ຄົນທັງໂລກຜິດຈັງສັ້ນບໍ? ຈະເປັນແນວໃດ ຖ້າໃນທີ່ສຸດເຈົ້ານັ້ນແຫຼະທີ່ຜິດ ແລະເປັນເຫດໃຫ້ຄົນຈຳນວນຫຼວງຫຼາຍຫຼົງຜິດນຳ ເຊິ່ງຄົນເຫຼົ່ານັ້ນກໍຈະຕ້ອງຮັບໂທດນິຣັນ?’ ‘ຂ້າພະເຈົ້າຕໍ່ສູ້ກັບຕົວເອງ ແລະກັບຊາຕານຢ່າງນີ້ແຫຼະ ຈົນກວ່າພຣະຄຣິສຊົງໜູນໃຈຂ້າພະເຈົ້າດ້ວຍພຣະຄຳອັນບໍ່ມີຜິດພ້ຽນຂອງພຣະອົງເພື່ອໃຫ້ຂ້າພະເຈົ້າສາມາດຮັບມືກັບຂໍ້ສົງໄສເຫຼົ່ານີ້.” (ມາຕິນ, ໜ້າ 372, 373). {GC 143.1}

## {GC 143.2}

ສັນຕະປາປາໄດ້ຂົ່ມຂູ່ລູເທີວ່າຈະຕັດຄວາມເປັນສະມາຊິດຖ້າເພິ່ນບໍ່ຖອນຄຳສອນ, ບັດນີ້ຄຳຂົ່ມຂູ່ດັ່ງກ່າວຈຶ່ງສຳເລັດ. ສັນຕະປາປາອອກໃບປະກາດສັ່ງສະບັບໃໝ່ທີ່ກ່າວວ່າລູເທີໄດ້ຖືກຕັດອອກຈັກຄຣິສຕະຈັກໂຣມຢ່າງເດັດຂາດ ແລະປະນາມເພິ່ນວ່າເປັນຜູ້ທີ່ສະຫວັນສາບແຊ່ງ. ນອກຈາກນັ້ນຜູ້ໃດກໍຕາມທີ່ຮັບເຊື່ອໃນຄຳສອນຂອງເພິ່ນກໍຖືກຕັດສິນແບບດຽວກັນ. ບັດນີ້ທັງສອງຝ່າຍໄດ້ເຂົ້າສູ່ການຕໍ່ສູ້ຢ່າງ(ເຕັມທີ່/ເຕັມຕົວ/). {GC 143.2}

## {GC 143.3}

### ຊາວໂລກກຽດຊັງຄວາມຈິງ

ທຸກຄົນທີ່ພຣະເຈົ້າຊົງໃຊ້ເພື່ອປະກາດຫຼັກຄວາມຈິງພິເສດທີ່ເໝາະສົມກັບຍຸກສະໄໝ(ຂອງເຂົາ) ຈະຕ້ອງປະສົບກັບກະແສຕໍ່ຕ້ານຢ່າງແນ່ນອນ. ໃນສະໄໝຂອງລູເທີມີຫຼັກຄວາມຈິງທີ່ມີຄວາມໝາຍຢ່າງສະເພາະເຈາະຈົງສຳລັບສະໄໝນັ້ນ ເປັນຫຼັກຄວາມທີ່ມີຄວາມສຳຄັນເປັນພິເສດໃນຍຸກນັ້ນ, ແລ້ວໃນສະໄໝຂອງເຮົາກໍເຊັ່ນດຽວກັນ ມີຫຼັກຄວາມຈິງອັນສະເພາະເຈາະຈົງໃຫ້ກັບຄຣິສຕະຈັກໃນປັດຈຸບັນ(ນີ້). ພຣະເຈົ້າຜູ້ຊົງດຳເນີນການທຸກຢ່າງຕາມນ້ຳພຣະໄທຂອງພຣະອົງນັ້ນ ພໍພຣະໄທທີ່ຈະໃຫ້ມະນຸດຢູ່ໃນສະຖານການທີ່ແຕກຕ່າງກັນ ແລະມອບໜ້າທີ່ໃຫ້ເຂົາທັງຫຼາຍທີ່ເໝາະສົມກັບຍຸກສະໄໝ ແລະສະຖານການຂອງພວກເຂົາ. ຖ້າເອົາໃຈໃສ່ຕໍ່ແສງສະຫວ່າງທີ່ປະທານໃຫ້ນັ້ນ ພຣະອົງຈະຊົງຊ່ວຍໃຫ້ພວກເຂົາເຂົ້າໃຈຫຼັກຄວາມຈິງຢ່າງເລິກເຊິ່ງຍິ່ງຂຶ້ນ. ແຕ່ໃນທຸກມື້ນີ້ ຄົນທັງຫຼາຍບໍ່ປາຖະໜາຄວາມຈິງ ບໍ່ຕ່າງຫຍັງກັບພວກນິຍົມສັນຕະປາປາທີ່ຕໍ່ຕ້ານລູເທີໃນສະໄໝນັ້ນ. ຄົນໃນປັດຈຸບັນມີນິໄສເໝືອນຄົນໃນສະໄໝກ່ອນທີ່ຍອມຮັບເອົາທິດສະດີ ແລະທຳນຽມຂອງມະນຸດແທນພຣະຄຳຂອງພຣະເຈົ້າ. ຄົນທີ່ປະກາດຄວາມຈິງສຳລັບຄົນໃນຍຸກນີ້ບໍ່ຄວນຄາດຫວັງວ່າຈະຮັບການນິຍົມຊົມຊອບຫຼາຍກວ່ານັກປະຕິຮູບລຸ່ນບຸກເບີກ. ຄວາມຕໍ່ສູ້ມະຫາພາກລະຫວ່າງສັດຈະທຳແລະຄວາມເທັດ, ລະຫວ່າງພຣະຄຣິສ ແລະຊາຕານນັ້ນ ຈະເພີ່ມຄວາມຮຸນແຮງຂຶ້ນເລື້ອຍໆ ຈົນປິດສາກປະຫວັດສາດໂລກ. {GC 143.3}

## {GC 144.1}

ພຣະເຢຊູຊົງກ່າວແກ່ພວກສາວົກຂອງພຣະອົງວ່າ: “ຖ້າເຈົ້າທັງຫຼາຍເປັນຝ່າຍໂລກ ໂລກກໍຈະຮັກແພງສິ່ງທີ່ເປັນຂອງມັນ ແຕ່ເພາະເຈົ້າທັງຫຼາຍບໍ່ເປັນຂອງຝ່າຍໂລກ ແລະຝ່າຍເຮົາໄດ້ເລືອກເອົາພວກເຈົ້າອອກຈາກໂລກນີ້ ສະນັ້ນແຫຼະ ໂລກຈຶ່ງກຽດຊັງພວກເຈົ້າ ຈົ່ງລະນຶກເຖິງຂໍ້ຄວາມທີ່ເຮົາໄດ້ບອກພວກເຈົ້າວ່າ, ‘ຂ້ອງໃຊ້ບໍ່ຫ່ອນໃຫຍ່ກວ່ານາຍຂອງຕົນ.’ ຖ້າພວກເຂົາຂົ່ມເຫັງເຮົາ ພວກເຂົາຈະຂົ່ມເຫັງເຈົ້າທັງຫຼາຍເໝືອນກັນ, ຖ້າພວກເຂົາເຊື່ອຟັງຖ້ອຍຄຳຂອງເຮົາ ພວກເຂົາກໍຈະເຊື່ອຟັງຖ້ອຍຄຳຂອງພວກເຈົ້າເໝືອນກັນ.” (ເຢຮັນ 15:19, 20). ໃນຂະນະດຽວກັນພຣະອົງຊົງກ່າວຢ່າງແຈ່ງແຈ້ງວ່າ: “ວິບັດມີແກ່ພວກເຈົ້າ ເມື່ອມີຄົນຍ້ອງຍໍວ່າ ພວກເຈົ້າດີ ເພາະບັນພະບຸລຸດຂອງພວກເຂົາກໍໄດ້ເວົ້າຢ່າງດຽວກິນນີ້ແຫຼະແກ່ພວກຜູ້ປະກາດພຣະທຳປອມ.” (ລູກາ 6:26). ກະແສນິຍົມຂອງຊາວໂລກໃນປັດຈຸບັນບໍ່ມີຄວາມສອດຄ້ອງກັບພຣະວິນຍານຂອງພຣະຄຣິສຫຼາຍກວ່າສະໄໝກ່ອນ, ແລະຄົນທີ່ປະກາດພຣະຄຳຂອງພຣະເຈົ້າຢ່າງ(ບໍລິສຸດຜ່ອງໃສ/ຜ່ອງໃສບໍລິສຸດ)ຈະບໍ່ໄດ້ຮັບການຍົກຍ່ອງຫຼາຍກວ່າຜູ້ຮັບໃຊ້ຂອງພຣະອົງໃນຍຸກກ່ອນ. ຮູບແບບການຕໍ່ຕ້ານຫຼັກຄວາມຈິງອາດປ່ຽນແປງ, ຄວາມກຽດຊັງອາດຈະບໍ່ໄດ້ໂຈງແຈ້ງ ແຕ່ເປັນເຄິ່ນໃຕ້ນ້ຳ, ແຕ່ຄວາມກຽດຊັງອັນດຽວກັນນັ້ນຍັງຢູ່ ແລະຈະປາກົດຕົວຈົນເຖິງວັນສິ້ນໂລກ. {GC 144.1}
